Category,Title,Text
Սպորտ,Հենրիխը վաստակել է եզրափակիչում խաղալու հնարավորությունը. Սիմոնե Ինձագի," Հայաստանի ֆուտբոլի ազգային հավաքականի նախկին ավագ Հենրիխ Մխիթարյանը ակումբային գլխավոր մրցաշարի՝ չեմպիոնների լիգայի եզրափակիչ հասած առաջին հայ ֆուտբոլիստն է։ Իտալական «Ինտերը» երեկ հաղթելով «Միլան»-ին նվաճեց տարվա վճռորոշ հանդիպման ուղեգիրը։ Հայաստանյան ֆուտբոլային հանրությունը սա պատմական հաջողություն է համարում։«Միլան»-ի հետ կիսաեզրափակիչ առաջին հանդիպմանը Մխիթարյանը նաև գոլի հեղինակ էր դարձել, երեկ էլ մեկնարկային կազմում էր, սակայն, առաջին խաղակեսի ավարտին վնասվածք ստացավ ու փոխարինվեց։Իտալական լրատվամիջոցները գրում են, որ վնասվածքի լրջությունը պարզ կդառնա առաջիկա օրերին, բայց նա բաց կթողի ներքին առաջնության այս կիրակի կայանալիք խաղը։«Հույս ունենանք, որ Մխիթարյանի վնասվածքը ծանր չէ։ Նա շատ կարևոր է մեր թիմի համար։ Առաջիկա մի քանի օրում պարզ կլինի նրա վիճակը», - խաղից հետո երեկ ասել է «Ինտեր»-ի գլխավոր մարզիչ Սիմոնե Ինձագին՝ հավելելով. - «Ֆանտաստիկ երեկո էր, բայց մի փոքր ստվերվեց Մխիթարյանի վնասվածքի պատճառով։ Վստահ եմ, որ կհասցնի վերականգնվել։ Նա վաստակել է եզրափակիչում խաղալու հնարավորությունը»։34-ամյա Մխիթարյանը փաստացի հայկական ֆուտբոլի պատմության նոր էջն է գրում, ասում է մարզական լրագրող Գևորգ Ղազարյանը. - «Հետխորհրդային երկրների ֆուտբոլը չափելով, մենք Չեմպիոնների լիգա հաղթած ռուս ֆուտբոլիստ ունենք «Պորտու»-ի հետ, ուկրաինացի և վրացի, Շևչենկոյի և Կախա Կալաձեի մասին է խոսքը։ Եվ իհարկե այս շարքում նաև հայ ֆուտբոլիստ տեսնելու ձգտումը, կարծում եմ, բոլորիս համար էլ էական մեծ նվաճում կլինի, որը հայկական ֆուտբոլը նոր մակարդակի է բարձրացնում»։Եզրափակիչ հանդիպումը կկայանա հունիսի 10-ին, «Ինտեր»-ի մրցակիցը այսօր կպազվի։ Մյուս ուղեգրի համար պայքարում են անգլիական «Մանչեսթեր Սիթի»-ն ու իսպանական «Ռեալ Մադրիդ»-ը։Մխիթարյանը նաև հնարավորություն ունի մեկ այլ բացառիկ արդյունք գրանցելու։ Եթե «Ինտեր»-ը հաղթի Չեմպիոնների լիգայում, 34-ամյա կիսապաշտպանը կարող է դառնալ միակ ֆուտբոլիստը, որը նվաճել է բոլոր եվրագավաթները։ Հայ ֆուտբոլիստը «Մանչեսթեր Յունայթեդ»-ի կազմում Եվրոպա լիգան է հաղթել, «Ռոմա»-ի հետ՝ Կոնֆերենցիաների լիգան։Մխիթարյանի հաջողությունների մասին ակտիվորեն նաև դրսում են խոսում, ասում է Գևորգ Ղազարյանը. - «Արդեն հիմա մենք տեսնում ենք, որ, օրինակ, նույն ռուսական մեդիայում անընդհատ էդ մասին խոսվում է։ Դե, հասկանում ենք, ռուսական ակումբները ներկայացված չեն եվրոպական ֆուտբոլում Ուկրաինայում սանձազերծած պատերազմի պատճառով, ու հիմա իրենց համար չափորոշիչ են հետխորհրդային երկրները ներկայացնող ֆուտբոլիստները»։Երեկվա հաղթանակից հետո Մխիթարյանը սոցցանցերում խաղից լուսանկարներով ու տեսանյութերով է կիսվում։ «Չեմպիոնների ճամփորդությունը շարունակվում է, կտեսնվենք եզրափակիչում», - գրել է Հայաստանի հավաքականի նախկին ավագը։«Եթե նայում ենք հետխորհրդային շրջանի երկրները ներկայացնող ֆուտբոլիստներին, իմ պատկերացմամբ, Հենրիխը լավագույնն է։ Գուցե ինձ հետ վիճեն և լավագույնը համարեն Անդրեյ Շևչենկոյին։ Դա արդեն նախասիրության հարցը է։ Ես որպես ֆուտբոլիստ Շևչենկոյին շատ չեմ հավանել, դրա համար նախ որպես հայ, երկրորդ որպես ֆուտբոլիստ, Հենրիխը լավագույնն է։ Եվ շատ-շատ կցանկանամ, որ Հենրիխի մոտ ստացվի և կարողանա ձևակերպել էդ պատմական հեթ-տրիկը», - «Ազատության» հետ զրույցում ասաց Հայաստանում ՈւԵՖԱ-ի թղթակից Մհեր Խուդավերդյանը։Նրա կարծիքով, Մխիթարյանը հիմա վերջին 5-6 տարիների համեմատ իր լավագույն մարզավիճակում է. - «Եթե նայում ենք նվաճման հնարավորության տեսանկյունից, իհարկե սա բարձրագույն կետն է, որին երբևէ հասել է Հենրիխը»։Մխիթարյանն անցած տարվա մարտին հայտարարեց Հայաստանի հավաքականում մրցելույթներն ավարտելու մասին, իսկ ամիսներ առաջ վերահաստատեց որոշումը՝ չի վերադառնա։ "
Սպորտ,Մխիթարյանի «Ինտեր»-ը դուրս եկավ Չեմպիոնների լիգայի եզրափակիչ," Իտալական «Ինտեր»-ը, որի առաջատար խաղացողներից է Հայաստանի ֆուտբոլի ազգային հավաքականի նախկին ավագ Հենրիխ Մխիթարյանը, դուրս եկավ ՈՒԵՖԱ-ի Չեմպիոնների լիգայի մրցաշարի եզրափակիչ:Երեքշաբթի օրը Միլանի «Սան Սիրո» մարզադաշտում «Ինտեր»-ը 1:0 հաշվով առավելության հասավ իտալական նույն քաղաքի մյուս ակումբի՝ «Միլան»-ի նկատմամբ. միակ գոլի հեղինակը դարձավ արգենտինացի Լաոտարո Մարտինեսը՝ 74-րդ րոպեին: Մխիթարյանն առաջին խաղակեսի վերջում վնասվածքի պատճառով ստիպված եղավ լքել խաղադաշտը:Կիսաեզրափակիչի առաջին հանդիպումը ևս ավարտվել էր «Ինտեր»-ի հաղթանակով՝ 2:0 հաշվով, այս խաղում երկրորդ գոլի հեղինակը Մխիթարյանն էր:Եզրափակիչում «Ինտեր»-ի մրցակիցը կլինի կիսաեզրափակիչի «Մանչեսթր Սիթի» - «Ռեալ» (Մադրիդ) զույգի հաղթողը, որը հայտնի կդառնա Մանչեսթրում այսօր ուշ երեկոյան կայանալիք հանդիպման արդյունքում: Առաջին խաղը Մադրիդում ավարտվել է ոչ-ոքի՝ 1:1 հաշվով:Չեմպիոնների լիգայի եզրափակիչ հանդիպումը կկայանա հունիսի 10-ին Ստամբուլում:Հենրիխ Մխիթարյանն առաջին հայ ֆուտբոլիստն է, ով կխաղա ֆուտբոլի ակումբային ամենահեղինակավոր մրցաշարի եզրափակիչում: Նա արդեն հաղթել է ՈւԵՖԱ-ի Եվրոպա լիգայի մրցաշարում՝ անգլիական «Մանչեսթր Յունայթեդ»-ի, և ՈՒԵՖԱ-ի Կոնֆերենցիաների լիգայի մրցաշարում՝ իտալական «Ռոմա»-ի կազմում:   "
Սպորտ,Չինացի Դին Լիժենը՝ շախմատի աշխարհի չեմպիոն," Չինացի շախմատիստ Դին Լիժենը շախմատի աշխարհի չեմպիոնի տիտղոսի համար լարված պայքարում առավելության հասավ ռուսաստանցի մրցակից Յան Նեպոմնյաշչիի նկատմամբ:30-ամյա չինացին աշխարհի թագը վաստակեց Ղազախստանի մայրաքաղաք Աստանայում անցկացված մրցաշարի լրացուցիչ փուլում՝ «թայ-բրեյքում»:Խաղի ժամանակի դասական հաշվվման կարգով տեղի ունեցած 14 պարտիաներն ավարտվեցին ոչ ոքի՝ 7-7, ինչից հետո նշանակվեց «թայ-բրեյք»՝ լրացուցիչ չորս պարտիաներ «արագ շախմատի» կարգով:Դրանցից երեքում Դին Լիժենը և Յան Նեպոմնյաշչին խաղաղ դաշն կնքեցին, իսկ չորրորդում հաղթեց չինացի մարզիկը:Նա դարձավ տղամարդկանց մրցաշարում շախմատի աշխարհի առաջին չեմպիոնը Չինաստանից:Նեպոմնյաշչին Աստանայում մրցել է չեզոք դրոշի ներքո, քանի որ Ուկրաինայի վրա ռուսների հարձակումից հետո ՖԻԴԵ-ն, չորակազրկելով ռուսաստանցի շախմատիստներին, այնուամենայնիվ պահանջել է նրանցից մրցաշարերում հրաժարվել Ռուսաստանի Դաշնության պետական խորհրդանիշներից:Նեպոմնյաշչին 2021 թվականին աշխարհի թագի համար պայքարում 3.5-7.5 հաշվով ջախջախիչ պարտություն է կրել մոլորակի ամենաբարձր վարկանիշով շախմատիստ, աշխարհի նորվեգացի չեմպիոն Մագնուս Կարլսենից:2013 թվականին տիտղոսն առաջին անգամ վաստակած և դրանից ի վեր այն մշտապես պաշտպանած նորվեգացին 2021-ի հաղթանակից հետո ասել է, որ չունի չեմպիոնության համար պայքարելու մոտիվացում, քանի որ աշխարհի եզրափակիչներից այլևս բավականություն չի ստանում:Նա ասել է, որ գուցե կխաղա՝ այն դեպքում, եթե հավակնորդի դերում հայտնվի շախմատի աշխարհում հրաշամանուկի համբավ վաստակած Ալիռեզա Ֆիրուզջան, ով հիմա ներկայացնում է Ֆրանսիան, իսկ ավելի վաղ հանդես է եկել Իրանի դրոշի ներքո:Հավակնորդների մրցաշարն ավարտվել է Յան Նեպոմնյաշչիի հաղթանակով, և քանի որ Մագնուս Կարլսենը չի վերանայել որոշումը, ռուսաստանցին թագի համար պայքարել է երկրորդ տեղը գրաված Դին Լիժենի հետ:Նեպոմնյաշչին մի քանի անգամ հրապարակավ դատապարտել է Ռուսաստանի հարձակումն Ուկրաինայի վրա, ինչի համար իշխանամետ մամուլի և մի շարք պետական գործիչների կողմից քննադատության է ենթարկվել:   "
Սպորտ,Հայ մարզիկների մեդալային տարափը՝ Եվրոպայի առաջնություններում," Երևանում անցկացված Ծանրամարտի Եվրոպայի առաջնությունում հաղթանակից հետո Սամվել Գասպարյանի չեմպիոնական ցատկը մարզական աշխարհը նմանեցրեց լեգենդար Յուրի Վարդանյանի հաղթական ժեստին։ Նորընծա չեմպիոնն ասում է՝ չէր մտածել կրկնօրինակման մասին, բայց համեմատությունները միայն հաճելի են:«Հեչ չէի պլանավորել այդպիսի ցատկ, ուղղակի ուրախությունից, որ այդպես թռիչքն արեցի ու հետո համեմատությունը տեսա սոցցանցերում, ուղղակի փշաքաղվելու էր ու հաճելի էմոցիաներ է պարգևում», - ասաց Գասպարյանը:Մայրաքաղաքում ավարտված ծանրամարտի եվրոպայի առաջնության 109 կիլոգրամ քաշայինների պայքարում Գասպարյանը երկամարտի 395 կիլոգրամ արդյունք ցույց տվեց։ Ասում է ՝ երկու խնդիր էր դրված. ոսկե մեդալ նվաճել ու անձնական ցուցանիշը բարելավել, երկուսն էլ ստացվեց։ Տան պատերն էլ էին օգնում:«Երկրապագուների քանակն էլ ավելի ոգևորող է, որովհետև Աշխարհի ու Եվրոպայի առաջնություններում նման երկրպագուների քանակ չէինք տեսել, էս անգամ գերազանցեց, ոչ թե Հայաստանում էր դրա համար, այլ ընդհանուր առմամբ շատ էին երկրպագուները, որովհետև ծանրամարտը մեր երկրում ընդունված մարզաձև է», - նշեց Սամվել Գասպարյանը:Չորս չեմպիոնով ու ընդհանուր 12 ոսկե մեդալով Հայաստանը դարձավ Երևանում անցկացված ծանրամարտի Եվրոպայի առաջնության թիմային հաղթողը։ Չնայած այս հաջողությանը՝ հավաքականի գլխավոր մարզիչ Փաշիկ Ալավերդյանի դեմքին ուրախություն առանձնապես չէր երևում, բացատրեց՝ ապագայի մասին է արդեն մտածում։ Ալավերդյանն այսօր լրագրողների հետ զրույցում թիմի ելույթները փառահեղ որակեց։«Տղաների այս փառահեղ ելույթը, ես առաջին անգամ եմ երևի դա ասում, համեմատություն բերեմ Սովետական միության և Բուլղարիայի հետ, ոչ Բուլղարիան և ոչ էլ Սովետական միությունը չեն կարողացել 10-ից 10 մեդալ բերել», - ասաց գլխավոր մարզիչը:Սամվել Գասպարյանից բացի իրենց քաշային կարգերում ոսկե մեդալներ են նվաճել նաև Գոռ Սահակյանը, Դավիթ Հովհաննիսյանն ու Գարիկ Կարապետյանը ևս չորս ծանրորդ փոխչեմպիոն դարձավ։Կարճատև հանգստից հետո մարզումները կվերսկսվեն, առջևում աշնանը կայանալիք աշխարհի առաջնությունն է։«Այդ նույն տղաներից նույն պահանջն ունեմ ես, նույն մեդալների պահանջն ունեմ, ինքս իմ նկատմամբ ունեմ այդ պահանջը, կարող եմ հասնել դրան՝ փառքս, չեմ կարող հասնել՝ էդ էլ արդեն ի՞նչ անեմ», - նշեց Ալավերդյանը:Երևանից բացի անցած շաբաթվա ընթացքում հայ մարզիկները ոսկիներ նվաճեցին նաև Խորվաթիայի մայրաքաղաք Զագրեբում անցկացվող ըմբշամարտի Եվրոպայի առաջնությունում։ Իրենց քաշային կարգերում ուժեղագույնն էին ազատ ոճի ըմբիշներ Արսեն Հարությունյանն ու Վազգեն Թևանյանը, հունահռոմեական ոճում բոլոր մրցակիցներին հաղթեցին Մալխաս Ամոյանն ու Արթուր Ալեքսանյանը։23 տարեկանում Եվրոպայի եռակի չեմպիոն դարձած Արսեն Հարությունյանը լրագրողների հետ զրույցում ասաց՝ լավ էր պատրաստված թե՛ ֆիզիկապես, թե՛ հոգեբանորեն:«Եզրափակիչը կառանձնացնեմ, ես ինքս ինձ պետք է ապացուցեի, որ ես կարող եմ նրան հաղթել, որովհետև Եվրոպայի առաջնությունից հետո քաշային կարգս տեղափոխելու եմ 57 քաշային կարգ, ինքն էլ 57 քաշային կարգում գործող աշխարհի չեմպիոնն էր, ինձ համար նրան հաղթելը մեծ բան էր, որ ես ինքս ինձ ապացուցեմ, որ ես կարող եմ 57 քաշային կարգում լավ մասնակցել», - ասաց ըմբիշը:Արսենի հասակակից Վազգեն Թևանյանն էլ, չնայած չեմպիոնությանը, չթաքցրեց՝ սխալներ էլ են եղել. - «Շատ ուրախ եմ մեդալի համար, ընդհանուր ելույթը կարծում են նորմալ էր, չնայած նրան, որ կա հաղթանակ, կան նաև սխալներ, որոնց շուրջ պետք է աշխատենք»:Նախորդ շաբաթվա մեդալային տարափն ըմբշամարտով էլ չավարտվեց։ Հայ մարզիկները հաջողություններ ունեցան նաև Իսրայելում անցկացվող Սամբոյի Եվրոպայի առաջնությունում։ Հայաստանի տարբեր տարիքային հավաքականների մարզիկներն ընդհանուր առմամբ 19 մեդալ են նվաճել, այդ թվում՝ մեծահասակների 2 ոսկի։Երևանն աշնանը հյուրընկալելու է Սամբոյի աշխարհի առաջնությունը։Հայաստանը նաև հայտ է ներկայացրել հաջորդ տարի հյուրընկալելու Ծանրամարտի աշխարհի առաջնությունը։ Այդուհանդերձ, Երևանում կայացած Եվրոպայի առաջնության բացման արարողության ժամանակ Ադրբեջանի դրոշն այրելու միջադեպն ու հարևան երկրի՝ մասնակցությունից հրաժարվելը, պաշտոնյաների խոսքով, կարող է խոչընդոտել 2024-ին մրցաշարը հյուրընկալելու հնարավորությանը։Ծանրամարտի Եվրոպայի ֆեդերացիայի փոխնախագահը, սակայն, լրատվամիջոցներին մեկին տված հարցազրույցում ասել է՝ այս պահի դրությամբ Հայաստանը լավագույն թեկնածուն է։  "
Սպորտ,"Դավիթ Հովհաննիսյանը՝ ծանրամարտի Եվրոպայի կրկնակի չեմպիոն, Արա Աղանյանը՝ փոխչեմպիոն"," Երևանում անցկացվող ծանրամարտի Եվրոպայի առաջնության 96 կիլոգրամ քաշային կարգի մրցումներում ուրբաթ օրը համոզիչ հաղթանակ տարավ Հայաստանի հավաքականից Դավիթ Հովհաննիսյանը, նրա թիմակից Արա Աղանյանը երկամարտի արդյունքներով արժանացավ արծաթե մեդալի:Դավիթ Հովհաննիսյանը փոքր ոսկե մեդալներ ստացավ թե՛ պոկում և թե՛ հրում վարժություններում՝ համապատասխանաբար 164, 167 և 170 կգ և 200 ու 205 կգ արդյունքներով: Երկամարտում 375 կգ արդյունքով նա առաջինն էր՝ 11 կիլոգրամով գերազանցելով Արա Աղանյանի ցուցանիշը. Աղանյանը պոկում վարժությունում նվաճեց փոքր բրոնզե մեդալ՝ 165 կգ, հրում վարժությունում՝ փոքր արծաթե մեդալ՝ 199 կգ արդյունքով:Դավիթ Հովհաննիսյանն այս հաղթանակով դարձավ Եվրոպայի կրկնակի չեմպիոն:Երևանում անցկացվող Եվրոպայի առաջնության տղամարդկանց մրցաշարում Հայաստանի հավաքականից հաղթանակ է տարել նաև Գոռ Սահակյանը՝ 67 կգ քաշային կարգում:Հայաստանի թիմը առաջնության տղամարդկանց և կանանց մրցաշարերում արծաթե և բրոնզե շուրջ մեկ տասնյակ այլ մեդալներ ևս նվաճել է՝ մեծ և փոքր, այդ թվում՝ Եվրոպայի փոխչեմպիոն են դարձել Տաթև Հակոբյանը՝ կանանց 76 կգ, Անդրանիկ Կարապետյանը՝ տղամարդկանց 89 կգ քաշային կարգերում, բրոնզե մեդալակիր՝ Իզաբելլա Յայլյանը՝ կանանց 55 կգ, Ռաֆիկ Հարությունյանը՝ տղամարդկանց 81 կգ քաշային կարգերում:   "
Սպորտ,Մխիթարյանի «Ինտեր»-ն անցավ ՈՒԵՖԱ-ի Չեմպիոնների լիգայի կիսաեզրափակիչ," Իտալական «Ինտեր» ֆուտբոլային ակումբը, որի կազմում հանդես է գալիս Հայաստանի ազգային հավաքականի նախկին ավագ Հենրիխ Մխիթարյանը, անցավ ՈՒԵՖԱ-ի Չեմպիոնների լիգայի մրցաշարի կիսաեզրափակիչ:Նախօրեին սեփական հարկի տակ միլանյան ակումբը ոչ-ոքի՝ 3:3 ավարտեց քառորդ եզրափակիչ երկրորդ հանդիպումը պորտուգալական «Բենֆիկա»-ի հետ: Առաջին հանդիպումը Լիսաբոնում ավարտվել էր «Ինտեր»-ի հաղթանակով՝ 2:0 հաշվով:Եվրոպայի ֆուտբոլի ակումբային ամենահեղինակավոր մրցաշարի կիսաեզրափակիչում «Ինտեր»-ը մայիսի 10-ին և 16-ին կհանդիպի միլանյան մյուս ակումբի՝ «Միլան»-ի հետ:Կիսաեզրափակիչի մյուս զույգն է Մադրիդի «Ռեալ»-ը և անգլիական «Մանչեսթր Սիթի»-ն:Չեմպիոնների լիգայի եզրափակիչը կկայանա հունիսի 10-ին Ստամբուլում:    "
Սպորտ,Հայաստանի նկատմամբ պատժամիջոցներ և տուգանքներ կիրառելու հարց չի քննարկվում. սպորտի փոխնախարար," Ադրբեջանի դրոշն այրելու պատճառով Հայաստանի նկատմամբ պատժամիջոցներ և տուգանքներ կիրառելու հարց չի քննարկվում, վստահեցնում է սպորտի փոխնախարար Կարեն Գիլոյանը՝ նման լուրերը մտացածին որակելով:«Բացարձակ այդպիսի հարցեր չեն քննարկվում, ինձ մամուլում նաև պատահել է՝ ինչ-որ ֆինանսական տուգանքների մասին են գրում, դա ուղղակի անիրական և հորինածին բաներ են, այնպես որ խնդրում եմ՝ ավելի սառը դատել», - նշեց Գիլոյանը:Ուրբաթ երեկոյան՝ ծանրամարտի եվրոպայի առաջնության բացման արարողության ընթացքում ոճաբան Արամ Նիկոլյանը խլեց Ադրբեջանի դրոշն ու մասամբ այրեց այն։ Հաջորդ առավոտյան հարևան երկիրը հետ կանչեց իր 4 մարզիկներին՝ տեղի ունեցածը գնահատելով «բարբարոսական ակտ» ու «ադրբեջանատյացության դրսևորում»։ Կատարվածը խստորեն դատապարտեց նաև Եվրոպայի ծանրամարտի ֆեդերացիան՝ միջադեպը համարելով «հարձակում մարզական արժեքների անձեռնմխելիության և արդար խաղի համընդհանուր սկզբունքների դեմ»։ Միջազգային կառույցը նաև տեղեկացրեց՝ դիտարկում են լրացուցիչ միջոցներ ընդունելու հնարավորությունը, սակայն մինչ այս պահը չի հստակեցրել, թե ինչ միջոցներ նկատի ունեն։«Բանակցությունները շարունակում ենք և որովհետև այդ տհաճ միջադեպը սպորտային մասին չի առնչվում, դրա համար կարծես թե ավելի մեղմ է հիմա վերաբերմունքը, ու մենք էլի փորձում ենք ցույց տալ ապացուցել, որ սպորտային մասում որևէ խնդիր չկա, մենք բոլոր մարզիկների, անկախ երկրից, բոլորի անվտանգությունն ապահովում ենք, որևէ մեկի հետ ֆիզիկական խնդիր չի եղել, որևէ մեկը չի տուժել», - ասաց Կարեն Գիլոյանը:Այդուհանդերձ, միջադեպը կարող է Հայաստանին հետագայում խանգարել։ Մասնավորապես, Հայաստանը հաջորդ տարի Ծանրամարտի աշխարհի առաջնությունը հյուրընկալելու հայտ է ներկայացրել։ Նման դիմում են ուղարկել նաև 4 այլ երկրներ՝ Ալբանիան, Բահրեյնը, Պերուն և Վենեսուելան։ Պատասխանատուները դեռ երկու օր առաջ հայտարարեցին՝ կատարվածը բացասաբար կազդի Հայաստանի վարկանիշի վրա:«Այս պահին ասում են՝ կսպասենք, թե ինչպես կավարտվի մրցումը, եթե մինչև մրցման ավարտը որևէ տհաճ բան չպատահի, եթե մենք ամեն ինչ անենք, այնպես, ինչպես այս առաջին երեք օրերին է եղել, իրենք երևի հուլիսին կամ այդ ամիսներին կկայացնեն վերջնական որոշում», - նշեց սպորտի փոխնախարարը:«Ազատությունը» հարցում է ուղարկել նաև Եվրոպայի ծանրամարտի ֆեդերացիա՝ հետաքրքրվելով՝ քննարկո՞ւմ են արդյոք պատժամիջոցներ կիրառելու հնարավորությունը, թե՝ ոչ, և ինչպե՞ս միջադեպը կանդրադառնա հաջորդ տարի մրցաշարը հյուրընկալելու շանսերին:Երևանի մարզահամերգային համալիրում ընթացող առաջնությանը մասնակցում են շուրջ չորս տասնյակ պետություններ: ԿԳՄՍ փոխնախարար Կարեն Գիլոյանի խոսքով՝ այս միջոցառման մարզական մասի կազմակերպման հետ որևէ խնդիր չի առաջացել, միջազգային պատվիրակությունները գոհ են:«Ֆեդերացիայի նախագահը, գլխավոր քարտուղար, տեղակալներ, կարճ ասած, բոլոր պաշտոնյաները, արտասահմանցիներ, նաև այլ երկրների ֆեդերացիաների նախագահներ, օրինակ, Գերմանիայի ֆեդերացիայի նախագահը, Ռումինիայի ֆեդերացիայի նախագահը շատ գոհ են ամեն ինչից», - նշեց Գիլոյանը:Ծանրամարտի եվրոպայի առաջնությունը վարկանիշային է 2024-ի Փարիզի օլիմպիական խաղերի համար։ Օլիմպիական ուղեգրի համար մարզիկները պետք է մասնակցեն առնվազն 3 խոշոր մրցաշարի։ Երևանում անցկացվող միջոցառումը դրանցից մեկն է։ Ստացվում է՝ Ադրբեջանը բաց է թողնում վարկանիշային այս առաջնությունը։Մրցաշարը կավարտվի ապրիլի 23-ին։  "
Սպորտ,Եվրոպայի ծանրամարտի ֆեդերացիան խստորեն դատապարտում է Երևանում տեղի ունեցածը," Եվրոպայի ծանրամարտի ֆեդերացիան (EWF) խստորեն դատապարտում է երեկ Երևանում ծանրամարտի Եվրոպայի առաջնության բացման արարողության ժամանակ տեղի ունեցած միջադեպը, երբ մի անձնավորություն հրկիզեց Ադրբեջանի դրոշը, ասված է ֆեդերացիայի հայտարարությունում:Ֆեդերացիան «այս ծայրաստիճան լուրջ և ցավալի ժեստը համարում է հարձակում մարզական արժեքների անձեռնմխելիության և Արդար խաղի համընդհանուր սկզբունքների դեմ»:«Եվրոպայի ծանրամարտի ֆեդերացիան անմիջապես արձագանքեց այս միջադեպին` հայտնելով իր հաստատակամ դիրքորոշումը Կազմկոմիտեի նկատմամբ և խնդրելով լրացուցիչ երաշխիքներ այս մրցաշարի բոլոր մասնակիցների անվտանգության համար: Եվրոպայի ծանրամարտի ֆեդերացիան մշտապես գտնվել է Ադրբեջանի Հանրապետության պատվիրակության հետ՝ իր լիակատար համերաշխությունն ու աջակցությունը հայտնելով մարզիկներին, մարզիչներին և պաշտոնյաներին», - ասված է հայտարարությունում:

Միաժամանակ, ֆեդերացիան համարում է, որ «այս միջադեպը մեկուսացված է, և կհետևի Կազմկոմիտեից հրատապ պահանջվող լրացուցիչ միջոցառումների իրականացմանը»:

Ափսոսանք հայտնելով, որ Ադրբեջանի պատվիրակությունը «ստիպված է եղել լքել մրցույթը», ֆեդերացիան միաժամանակ նշում է, որ «հարգում է այն»։ «Մենք անմիջականորեն ներգրավված էինք պատվիրակության անվտանգության բոլոր պայմանների ապահովման գործում, մինչև այն հեռացավ Հայաստանից», - ասված է հայտարարությունում:Եվրոպայի ծանրամարտի ֆեդերացիան նաև դիտարկում է տեղի ունեցածի համատեքստում լրացուցիչ միջոցներ ընդունելու հնարավորությունը։Ֆեդերացիան խոստանում է մասնակցել այս առաջնության շրջանակում անցկացվող բոլոր միջոցառումներին «մինչև պատվիրակությունների մեկնումը, որպեսզի ապահովվի թիմերի անվտանգության բոլոր պայմանների պահպանումը»:

«Եվրոպայի ծանրամարտի ֆեդերացիան համերաշխ է մնում Ադրբեջանի հավաքականի և ֆեդերացիայի հետ ու հասանելի է ցանկացած աջակցության համար, որը պահանջվում է սպորտի և Արդար խաղի ոգով», - ասված է հայտարարությունում:    "
Սպորտ,Ծանրամարտի ԵԱ բացման ժամանակ մի տղամարդ այրեց Ադրբեջանի դրոշը. ադրբեջանցի մարզիկները լքեցին առաջնությունը," Ծանրամարտի Եվրոպայի առաջնության բացման արարողության ընթացքում ադրբեջանական դրոշն այրելու միջադեպից հետո Բաքուն որոշել է հետ կանչել իր մարզիկներին Երևանից՝ տեղի ունեցածը գնահատելով «բարբարոսական ակտ» ու «ադրբեջանատյացության դրսևորում»։Ադրբեջանի երիտասարդության ու սպորտի նախարարությունը և Ազգային օլիմպիական կոմիտեն հայտարարել են, թե նման պայմաններում ադրբեջանցի մարզիկների անվտանգությունն ապահովված չէ, և առաջնությանը նրանց նորմալ մասնակցությունն անհնար է։Ի պատասխան՝ Հայաստանի կրթության, գիտության, մշակույթի և սպորտի նախարարությունը հայտարարել է, որ երեկվա միջադեպն առնչություն չունի մարզիկների անվտանգության հետ։ Ըստ ԿԳՄՍ նախարարության՝ Եվրոպայի առաջնությանն Ադրբեջանի մարզիկների հետագա մասնակցությունը դադարեցնելու որոշումը մտահոգիչ է մարզական էթիկայի տեսանկյունից։

«Հայաստանի Հանրապետությունն ի սկզբանե ապահովել է անվտանգության բոլոր չափանիշները, և առաջնությանը մասնակցելու նպատակով Երևան ժամանած ծանրորդների անվտանգության հետ կապված որևէ խնդիր չի առաջացել և չէր կարող առաջանալ», - ընդգծել է նախարարությունը։
Ադրբեջանի դրոշի հետ միջադեպը եղել է երեկ երեկոյան, երբ ծանրամարտի Եվրոպայի առաջնության բացման արարողության ժամանակ ոճաբան Արամ Նիկոլյանը այն խլեց ու մասամբ այրեց։
Նիկոլյանը դեպքից հետո բերման է ենթարկվել ու կարճ ժամանակ անց բաց թողնվել։ Դեպքի առթիվ քրեական վարույթ չի հարուցվել։ Նիկոլյանն ավելի ուշ սոցիալական ցանցում պնդել է, թե գնացել է այդ քայլին, որպեսզի ցույց տա, որ հայերը «չեն հարմարվում ինչ-որ սիտուացիաների»:Ազգային ատելություն և թշնամանք հրահրելու և Ադրբեջանի պետական դրոշն անարգելու հոդվածներով քրեական գործ է հարուցել Ադրբեջանի գլխավոր դատախազությունը։ Ըստ ադրբեջանական լրատվամիջոցների՝ Արամ Նիկոլյանին ազգային և միջազգային դատական պատասխանատվության ենթարկելու համար դիմումներ են ուղարկվելու արտասահմանյան երկրներին և համապատասխան մարմիներին ու միջազգային կազմակերպություններին։Մեղադրելով կազմակերպիչներին՝ տեղի ունեցածը դատապարտել է նաև Ադրբեջանի արտգործնախարարությունը՝ պահանջելով պատժել մեղավորներին:
Երևանից երեկվա դեպքին անդրադարձել է վարչապետի աշխատակազմի ղեկավար, ծանրամարտի առաջնության կազմակերպումը ղեկավարող Արայիկ Հարությունյանը։ «Ամեն դետալ քննարկել էինք, հաշվի էինք առել քաղաքական, մարզական, բարոյահոգեբանական բոլոր նրբությունները», - իր ֆեյսբուքյան էջում գրել է Հարությունյանը՝ հավելելով. - «Ու ամեն դեպքում, գուցե ամենավերջին դետալը հաշվի չէինք առել, չէինք հաշվարկել, ու տեղի ունեցավ այս միջադեպը: [....] Պետությանը, այո՝ հենց պետությանը, պետք է վերաբերվել խնամքով: Ամեն մի չմտածված, իբրև թե «հերոսական» քայլ կարող է հետ գցել, նահանջ արձանագրել առաջընթացի ճանապարհին»։Տգեղ միջադեպ էր, «Ազատության» հետ զրույցում ասաց սպորտի փոխնախարար Կարեն Գիլոյանը, բայց շեշտելով՝ մասնակցությունից հրաժարվել պետք չէր:

«Միջադեպը իսկապես տգեղ էր, սպորտային չէր, սա սպորտային միջոցառում է: Մենք ուժեղացնում ենք մեր թշնամիներին այսպիսի արարքով: Իսկ ընդհանրապես՝ ոչ իհարկե, որովհետև Ադրբեջանի պատվիրակության անվտանգությունը Հայաստանի Հանրապետությունը ապահովել էր ամբողջապես, նրանց որևէ վտանգ չէր սպառնում, և դա էին պատմում նաև իրենք՝ պատվիրակության անդամները, ում հետ ես անձամբ երեկ գիշերը զրուցել եմ. շատ շնորհակալ էին, շատ ապահով էին զգում, և որևէ խնդիր չկար: Ուղղակի սա պատրվակ էր, որ իրենք առիթը բաց չթողեցին, օգտագործեցին ու լքեցին Եվրոպայի առաջնությունը», - հայտարարեց Գիլոյանը:Երևանը հայտ է ուղարկել հյուրընկալելու նաև ծանրամարտի 2024 թվականի աշխարհի առաջնությունը։ Փոխնախարարի խոսքով՝ այս միջադեպը բացասաբար կանդրադառնա Հայաստանի վարկանիշի վրա: «Մինչև միջադեպը մենք 99 տոկոսով արդեն ունեինք աշխարհի 24 թվականի առաջնության անցկացնելու իրավունքը, ապա հիմա այդ տոկոսը էականորեն նվազել է, և արդեն ես չգիտեմ՝ մեզ կտա՞ն, թե՞ չեն տա անցկացնելու իրավունքը», - ասաց Կարեն Գիլոյանը:Շաբաթ օրը հայտարարությամբ հանդես եկավ Եվրոպայի ծանրամարտի ֆեդերացիան՝ խստորեն դատապարտելով Երևանում տեղի ունեցածը և լիակատար համերաշխություն հայտնելով Ադրբեջանի պատվիրակությանը:Երեկվա միջադեպի մասին «Ազատությանը» հանդիպած երևանցիների կարծիքները խիստ տարբեր են։Ծանրամարտի Եվրոպայի առաջնությունն այսօր է մեկնարկում և կավարտվի ապրիլի 23-ին:   "
Սպորտ,Ադրբեջանցի ծանրորդները կլքեն Երևանում անցկացվող Եվրոպայի առաջնությունը," Ադրբեջանցի մարզիկները չեն շարունակի մասնակցությունը Երևանում անցկացվող ծանրամարտի Եվրոպայի առաջնությանը և կվերադառնան հայրենիք: Այսպիսի հայտարարությամբ են հանդես եկել Ադրբեջանի երիտասարդության ու սպորտի նախարարությունը և Ազգային օլիմպիական կոմիտեն՝ որոշումը պայմանավորելով առաջնության բացման արարողության ժամանակ այդ երկրի դրոշն այրելու ակցիայով:Կատարվածը երկու գերատեսչությունները գնահատում են որպես «բարբարոսական ակտ», պնդում, թե այն Հայաստանում «էթնիկ ատելության, ռասիզմի, այլատյացության, ադրբեջանատյացության» դրսևորում է ու հակասում է սպորտի ազնիվ սկզբունքներին ու նպատակներին:Հայտարարելով, թե նման պայմաններում ադրբեջանցի մարզիկների անվտանգությունն ապահովված չէ, և առաջնությանը նրանց նորմալ մասնակցությունն անհնար է, Բաքուն հայտնում է նրանց վերադարձի որոշման մասին ու ընդգծում, որ Երևանը պետք է ապահովի նրանց անվտանգ վերադարձը:    "
Սպորտ,Ուկրաինան արգելում է իր մարզիկներին մրցել ռուսաստանցիների և բելառուսցիների հետ," Ուկրաինայի կառավարությունը երկրի մարզիկներին արգելել է մրցել Ռուսաստանի և Բելառուսի մարզիկների հետ:Այդ մասին հայտարարությունն իր Տելեգրամ ալիքում հրապարակել է Ուկրաինայի խորհրդարանի՝ Գերագույն ռադայի պատգամավոր, հունահռոմեական ոճի ըմբշամարտի օլիմպիական չեմպիոն, աֆրո-ուկրաինական ծագումով մարզիկ Ժան Բելենյուկը:Ուկրաինական սպորտի պաշտոնյաները պարտավորեցվում են մրցումներից հետ կանչել երկրի մարզական պատվիրակություններին: Ենթադրվում է, որ խոսքը ոչ թե ուկրաինական դրոշի ներքո հանդես եկող անհատ մարզիկների, այլ հավաքականների մասին է:Ռուսաստանի և Բելառուսի հավաքականների մասնակցությունն օլիմպիադաներին այսօրվա դրությամբ արգելված է:Շաբաթներ առաջ Ուկրաինայի կառավարության անդամ Օլեգ Նեմչինովը հայտարարել է, թե ընդունվելիք որոշումը տարածվելու է ուկրաինացի բոլոր մարզիկների վրա:«Պրոտոկոլային որոշում է, մասնակցելու ենք միայն այն մրցումներին, որտեղ ռուսաստանցիներ չկան», - ասել է Նեմչինովը:Միջազգային օլիմպիական կոմիտեն քննադատել է այդ նախաձեռնությունը՝ հայտարարելով, որ այն միայն վնաս կհասցնի ուկրաինական սպորտին:ՄՕԿ-ը որպես կանոն արգելում է պետություններին միջամտել մարզական ֆեդերացիաների աշխատանքին և համարում է, որ կառավարությունները չպետք է որոշումներ կայացնեն միջազգային մրցաշարերին մարզիկների մասնակցության վերաբերյալ:    "
Սպորտ,Ադրբեջանի մարզիկներին Երևանում անվտանգային լրացուցիչ երաշխիքներ են տրվել," Ադրբեջանի տասներկու հոգանոց պատվիրակությունն, այդ թվում՝ չորս ծանրորդներն արդեն Երևանում են՝ մասնակցելու ապրիլի 15-ին մեկնարկող Եվրոպայի առաջնությանը։ Լրացուցիչ անվտանգային երաշխիքներ են խնդրել, որոնք ապահովվել են, այսօր հրավիրված ասուլիսին հայտարարեց վարչապետի աշխատակազմի ղեկավար Արայիկ Հարությունյանը։«Ուղեկցումներն են, օդանավակայանում դիմավորումն է, հյուրանոցում լրացուցիչ անվտանգության միջոցառումների իրականացնելն է», - մանրամասնեց նա։Տղամարդկանց թիմում հարթակ դուրս կգան Իսա Ռուստամովը, Օմար Ջավադովը, Ալի Շուքուրլուն, ադրբեջանցիներից առաջինը ապրիլի 15-ին պայքարի մեջ կմտնի հարևան երկրի միակ կին ծանրորդը՝ Նազիլա Իսմայիլովան։Մրցաշարը վարկանիշային է 2024-ի Փարիզի օլիմպիական խաղերի համար։ Ադրբեջանական լրատվամիջոցները գրում են, որ թիմը Երևան է ժամանել ոչ այնքան մեդալների, որքան վարկանիշային միավորների համար։«Ես չեմ ցանկանում և չէի ուզի, որ մեր հարևան երկրի մասնակցության հետ կապված մեծ աժիոտաժ ստեղծել, որովհետև մարզական աշխարհում նույնիսկ հակամարտող երկրների թիմերին ընդունելը սովորական միջոցառում է սովորական մրցաշարի շրջանակներում, որովհետև ուզում եմ կրկին ասել՝ ինչպես Հայաստանը, ինչպես Խորվաթիան, ինչպես Կոսովոն և մյուս երկրները, Ադրբեջանը նույնպես եվրոպական ֆեդերացիայի մի մաս է, և իրենք կարող են հայտ ներկայացնել և ներկայացրել են, մասնակցում են», - ասաց Արայիկ Հարությունյանը։Ադրբեջանը անկախացումից ի վեր երրորդ անգամն է Հայաստանում մրցաշարի մասնակցում։ 2009-ին Ձյուդոյի երիտասարդական առաջնությանը նրանք այստեղ չեմպիոն են ունեցել։ Հաջորդ անգամ էլ 2014-ին Ադրբեջանի նետաձգության հավաքականն է Հայաստանում եղել։Երեք անգամ էլ հայաստանցի մարզիկներն են Ադրբեջանում մարզական իրադարձությունների մասնակցել։Մարզական այս ստուգատեսին Հայաստանը ներկայանում է երկու տասնյակ ծանրորդներով, պատասխանատուները բարձր արդյունքներ են ակնկալում։Հայաստանը հայտ է ներկայացրել հաջորդ տարի հյուրընկալել նաև ծանրամարտի աշխարհի առաջնությունը, նման ցանկություն ունեն 4 այլ պետություններ ևս։ Եվրոպայի առաջնության բացման արարողությունը վաղն է, պատասխանատուներն ասում են՝ ճոխ միջոցառում է լինելու, առաջնության կազմակերպումը շուրջ 3 միլիոն դոլար է արժեցել։ԿԳՄՍ փոխնախարար Կարեն Գիլոյանի խոսքով՝ միջազգային հետարքրությունը մեծ է. - «Այնքան նորություն ենք առաջարկել, որ օրինակ՝ «Եվրոսպորտի» պես ընկերությունը երբեք բացման արարողություն որպես այդպիսին չի ցուցադրել ծանրամարտի Եվրոպայի կամ աշխարհի առաջնության։ Հիմա անգամ «Օլիմպիկ» channal-ի վրա է լինելու, որ ինքը մեր ազդանշանը ստանալու է, և շատ երկրներ ցույց են տալու, այսինքն՝ մենք իսկապես նորաձևություն ենք թելադրում այս ոլորտում»։Ընդհանուր առմամբ Եվրոպայի առաջնությանը կմասնակցեն 40 երկրներ, այդ թվում՝ Թուրքիայի հավաքականը։ Մրցաշարը կավարտվի ապրիլի 23-ին։  "
Սպորտ,Ալեքսանդր Չեֆերինը երրորդ անգամ ընտրվեց ՈՒԵՖԱ-ի նախագահ," Եվրոպական ֆուտբոլի ղեկավար մարմինը Ալեքսանդր Չեֆերինին երրորդ անգամ ՈՒԵՖԱ-ի նախագահ ընտրեց:55-ամյա սլովենացի փաստաբանը, որն առաջին անգամ ընտրվել է 2016 թվականին՝ ֆրանսիացի Միշել Պլատինիի պաշտոնանկությունից հետո, այդ պաշտոնը կզբաղեցնի առնվազն մինչև 2027 թվականը։Չեֆերինը ՈՒԵՖԱ-ի նախագահի պաշտոնում առաջադրված միակ թեկնածուն էր։    "
Սպորտ,"«Տղաները նվիրված էին, տակտիկական սխալներ եղան, կվերլուծենք». Ալեքսանդր Պետրակով"," Հայաստան-Թուրքիա ֆուտբոլային հանդիպմանը նախօրեին Երևանում հետևում էր նաև Թուրքիայի Սպորտի և երիտասարդության նախարար Մեհմեթ Քասափօղլուն։2008-ին Սերժ Սարգսյանի նախաձեռնած «ֆուտբոլային դիվանագիտության» շրջանում Թուրքիայի նախագահ Աբդուլա Գյուլի, այնուհետև արտգործնախարար Ահմեթ Դավութօղլուի Հայաստան այցից հետո, սա, փաստորեն, թուրք ամենաբարձրաստիճան պաշտոնյայի այցն է Երևան։Քասափօղլուի հետ «Հանրապետական» մարզադաշտում խաղին հետևում էին նրա հայ գործընկեր Հայաստանի ԿԳՄՍ նախարար Ժաննա Անդրեասյանն ու Թուրքիայի հետ բանակցություններում Հայաստանի բանագնաց Ռուբեն Ռուբինյանը։Հայաստանի ընտրանու նկատմամբ 2-1 հաշվով տարած հաղթանակից հետո թուրք նախարարը թվիթերյան իր միկրոբլոգում շնորհավորել է թիմին։ Սոցցանցում հրապարակում է արել նաև Հայաստանի նախագահ Վահագն Խաչատրյանը՝ գրելով՝ սպորտը պետք է միավորի ժողովուրդներին, հաշտեցնի ազգերին և ծառայի խաղաղության գործին։Խաղի վերաբերյալ թուրքական մամուլը հիմնականում պատմական ակնարկներ է անում. հիշեցնում են 2008-ին Երևանում ու 2009-ին Բուրսայում կայացած հանդիպումները, այդ երկու խաղերն ավարտվել էին Թուրքիայի 2-0 հաշվով հաղթանակով։Չնայած կանխատեսումներին, թե Թուրքիայի հավաքականը խաղի բացահայտ ֆավորիտն էր, հանդիպումը հավասար պայքարում անցավ, սա փաստում է նաև վիճակագրությունը։ Երկրպագուներն ընտրանու խաղից գոհ էին մնացել:Իր սաներից դժգոհ չէր նաև Հայաստանի հավաքականի գլխավոր մարզիչ Ալեքսանդր Պետրակովը, արդյունքի համար ուկրաինացի մասնագետը ներողություն խնդրեց. - «Լավ խաղ ստացվեց, տղաները նվիրված էին, տակտիկական սխալներ եղան, կվերլուծենք: Ինձ անհարմար եմ զգում, որ պարտվեցինք, չգիտեմ ինչ ասեմ»:«Հայաստանում մեզ շատ լավ դիմավորեցին։ Ես իմ թիմի անունից ցանկանում եմ շնորհակալություն հայտնել», - իր հերթին խաղից հետո ասաց Թուրքիայի ընտրանու գլխավոր մարզիչ Շտեֆան Կունցը։«Բարդ խաղ էր, մենք էլ շատ սխալներ թույլ տվեցինք, որոնք պետք է գնահատենք, դժվար պայքարում հաղթեցինք, ուրախ ենք», - նշեց Կունցը: Երևանյան հանդիպմամբ մեկնարկեց եվրոպայի 2024 թվականի առաջնության որակավորման փուլը։ Խմբի մյուս խաղում Խորվաթիան ու Ուելսը ոչ ոքի խաղացին։ Նույն խմբում է նաև Լատվիան։ Առջևում դեռ 7 հանդիպում կա։ Հայաստանում ՈւԵՖԱ-ի թղթակից Մհեր Խուդավերդյանը կարծում է՝ այս խաղով արդյունքը երկար սպասեցնել չի տա:«Տղաները պայքարեցին, իրոք, խաղն այնպիսին էր, ինչպիսին կցանկանայինք բոլորս տեսնել, թիմը կռվեց դաշտում: Այո, ցավոք սրտի, պարտություն կրեցինք, բայց եթե նայենք թե ինչպիսի գոլեր ենք բաց թողել, ապա կհասկանանք, որ բավականին հավասար էր ամեն ինչ և նժարը կարող էր թեքվել ցանկացած կողմ», - ասաց Խուդավերդյանը:Ֆուտբոլային հանրությանը տպավորված է նաև հավաքականի նորեկների՝ Նաիր Տիկնիզյանի, Գեորգի Հարությունյանի և Հայաստանի քաղաքացիություն ստացած նիգերացի Ուգոչուկվու Իվուի խաղով։Եվրոպայի առաջնության որակավորման փուլում Հայաստանի հավաքականի հաջորդ հանդիպումը հունիսին է, ընտրանին կհյուրընկալվի Ուելսին։ Մինչ այդ, վաղը Երևանում թիմն ընկերական հանդիպում կանցկացնի Կիպրոսի հետ։   "
Սպորտ,Հայաստանը զիջեց Թուրքիային 1:2 հաշվով," Ֆուտբոլի Եվրոպայի 2024 թվականի առաջնության ընտրական մրցաշարի առաջին խաղում Հայաստանի ազգային հավաքականն իր հարկի տակ 1:2 հաշվով պարտություն կրեց Թուրքիայի ընտրանուց:Երևանի Վազգեն Սարգսյանի անվան Հանրապետական մարզադաշտում շաբաթ երեկոյան կայացած հանդիպման հաշիվը բացվեց 10-րդ րոպեին, երբ Տիգրան Բարսեղյանի սուր փոխանցումից հետո Օզան Քաբաքը գրավեց սեփական դարպասը: Այդուհանդերձ, Թուրքիայի հավաքականին հաջողվեց ոչ միայն հավասարեցնել հաշիվը, այլև հաղթանակ տանել՝ 35-րդ և 64-րդ րոպեներին Հայաստանի ընտրանու դարպասը գրավեցին Օրքուն Քյոքչյուն և Քերեմ Աքթյուրքօղլուն:Ընտրական D խմբում Հայաստանից և Թուրքիայից բացի ընդգրկված են նաև Խորվաթիայի, Ուելսի և Լատվիայի հավաքականները:Այսօր ուշ երեկոյան Խորվաթիան հյուրընկալում է Ուելսին:Հայաստանը ընտրական փուլի հաջորդ հանդիպումը կանցկացնի հունիսի 16-ին Ուելսում:    "
Սպորտ,"«Բոլորս էլ գիտենք ինչ խաղ է սա մեզ համար, ու ամեն ինչ լավ կլինի». Վարազդատ Հարոյան"," Վաղը ժամը 21-ին Երևանի Վազգեն Սարգսյանի անվան Հանրապետական մարզադաշտում կմեկնարկի Հայաստան - Թուրքիա ֆուտբոլային հանդիպումը։Երկու հավաքականները վերջին անգամ խաղացել են 2009 թվականին թուրքական Բուրսայում։Նախախաղային մամուլի ասուլիսների ժամանակ Հայաստանի ընտրանու ավագ Վարազդատ Հարոյանը նշեց, որ հասցրել են ուսումնասիրել Թուրքիայի ընտրանուն, հասկանում են այս խաղի կարևորությունը:«Լավ թիմ է, շատ որակով ֆուտբոլիստներով, շատերը խաղում են թոփ լիգաներում: Ուսումնասիրել ենք Թուրքիայի հավաքականին արդեն երեք օր է, գիտենք իրենց թույլ և ուժեղ կողմերը, կփորձենք փակել ուժեղ կողմերը և օգտագործել թույլ կողմերը, հուսով եմ կստացվի: Շատ լավ ենք տրամադրված, բոլորս էլ գիտենք ինչ խաղ է սա մեզ համար, ու ամեն ինչ լավ կլինի», - ասաց Հարոյանը:Հայաստանի հավաքականի բազմամյա ավագ Հենրիխ Մխիթարյանը, որը մեկ տարի առաջ հայտարարեց ազգային թիմում մրցելույթներն ավարտելու մասին, վերջերս վերահաստատեց իր որոշումը: Հայաստանի հավաքականի ներկայիս ավագն ասաց՝ եթե Հենրիխը լիներ թիմի կազմում, իրենց գործն ավելի կհեշտանար:«Հենրիխը մեծ պրոֆեսիոնալ է, մեծ ֆուտբոլիստ: Միանշանակ իր ներկայությունը շատ կհեշտացներ մոր գործը, բայց ունենք այն, ինչ ունենք ու կպատրաստվենք այս խաղին այն ֆուտբոլիստներով, որ ունենք», - ընդգծեց Հարոյանը:Հայաստանի հավաքականի գլխավոր մարզիչ Ալեքսանդր Պետրակովը նախ գնահատեց թիմի ընդհանուր մարզավիճակը. - «Հավաքը նոր է սկսվում, ուստի առնվազն հիմա հնարավորությունները բոլորի մոտ հավասար են, խաղացողների վիճակը նորմալ է: Սկզբում տարբեր վիճակներում էին, բայց հիմա բերել ենք ընդհանուր հայտարարի: Վաղը կտեսնենք, թե ինչ տեսք կունենանք»:Պետրակովը դեռ նոր է ծանոթանում թիմի հետ, ստանում առաջին տպավորությունները իր սաներից:«Բազմաթիվ նոր տղաներ կան, երիտասարդ տղաներ են եկել թիմ, բոլորին բերել ենք ընդհանուր հայտարարի, բոլոր հետ ծանոթացել եմ, լավ տպավորություն են թողել, յուրաքանչյուրի հետ առանձնազրույց եմ ունեցել, ընդհանուր առմամբ ծախսել եմ 6 ժամ: Դա իմ մոտեցումն է, որ իմանամ մարդուն, նրա ընտանիքը, ով է, որտեղից է: խոսել եմ տղաներից իմ պահանջների մասին, այնպես որ լավ ծանոթ եմ», - նշեց մարզիչը:«Ազատության» հարցին՝ հաշվի առնելով երկու երկրների միջև առկա խնդիրները այս խաղին առանձնահատո՞ւկ են նախապատրաստվում, թուրք ֆուտբոլիստը պատասխանեց, որ նրանք միայն ֆուտբոլիստներ են, և իրենց խնդիրը հաղթանակն է:Թուրքիայի ընտրանու գլխավոր մարզիչ գերմանացի Ստեֆան Կունցն էլ գնահատելով Հայաստանի հավաքականին՝ նշեց՝ քանի որ թիմն արդեն նոր գլխավոր մարզիչ ունի, հիմա վերլուծելու ժամանակը չէ: Նախկինում, երբ թիմը մարզում էր իսպանացի Խուակին Կապառոսը, հավաքականն, ըստ նրա, իսպանական ոճի ֆուտբոլ էր դավանում, բայց հիմա ամեն բան նոր է:«Կարող ենք ասել, որ ձեր կազմն ավելի երիտասարդացել է, այնպես որ կարելի է ասել, որ նախկին վերլուծությունները, որ կատարվել են, պետք է մի կողմ դնել, և հիմնականում ես կենտրոնանալու եմ իմ հավաքականի վրա, որ վաղվա խաղին մենք պատրաստ լինենք», - ասաց նա:Մարզական այս հավաքի ընթացքում Հայաստանի ընտրանու ֆուտբոլիստները լրագրողների հետ զրույցում ասում էին, որ թեև թեժ քննարկումներին ու խոսակցություններին, իրենք իրենց վրա ավելորդ ճնշում չեն զգում, պրոֆեսիոնալ են և ամեն ինչ անելու են հաղթելու համար:    "
Սպորտ,«Սա պատմական հանդիպում է մեզ համար». վաղը կկայանա Հայաստան - Թուրքիա ֆուտբոլային հանդիպումը ," Վաղը ժամը 21-ին իսպանացի մրցավար Խոսե Մարիա Սանչես Մարտինեսի սուլիչով Երևանի Վազգեն Սարգսյանի անվան Հանրապետական մարզադաշտում կմեկնարկի Հայաստան - Թուրքիա ֆուտբոլային հանդիպումը։ՈւԵՖԱ-ի որոշմամբ խաղին ներկա չեն լինի թուրք երկրպագուները՝ անվտանգության նկատառումներով։ Հանդիպման բոլոր տոմսերը դեռ օրեր առաջ էին սպառվել, Հանրապետական մարզադաշտը ավելի քան 14 հազար հանդիսական է տեղավորում։Երկու հավաքականներն այս խաղով կմեկնարկեն պայքարը եվրոպայի 2024 թվականի առաջնության որակավորման փուլում։ Մինչ այդ՝ այսօր երեկոյան երկու թիմերը նախախաղային մարզում կանցկացնեն, իսկ գլխավոր մարզիչներն ու ֆուտբոլիստները կպատասխանեն լրագրողների հարցերին։Ֆավորիտի կարգավիճակ ունի Թուրքիայի ընտրանին, հարևան երկիրը խաղացողներ ունի եվրոպական մի շարք առաջատար ակումբներում։ Հավաքականի ավագն ու ամենաթանկ ֆուտբոլիստն իտալական «Ինտեր»-ում հանդես եկող Հաքան Չալհանողլուն է։Հայաստանում ՈՒԵՖԱ-ի թղթակից Մհեր Խուդավերդյանը շեշտում է՝ տղաները պետք է թե՛ ֆիզիկապես, թե՛ էմոցիոնալ առումով պատրաստ լինեն բավականին ծանր խաղի. - «Պետք է հանուն արդարության նշենք, որ սա այն Թուրքիայի հավաքականը չէ, որը բրոնզե մեդալներ նվաճեց աշխարհի առաջնության ընթացքում կամ հասավ եվրոյի կիսաեզրափակիչ: Մենք բոլոր շանսերն ունենք պայքարելու և դրական արդյունքի հասնելու, վստահ եմ մարզիչը կունենա խաղային պլան այս խաղի համար: Ինչպես արդեն բազմիցս նշվել է, Պետրակովը արդյունքի միտված մարզիչ է, և կարծում եմ, որ նրա ձգտումը դեպի արդյունք, հնարավոր է տա իր պտուղները հենց առաջին խաղում»:Մհեր Խուդավերդյանը շեշտում է՝ բարդ է լինելու, հավաքականն, ամենայն հավանականությամբ, կխաղա երկրորդ համարով՝ նախաձեռնությունը զիջելով և կփորձի հակագրոհներով հաջողության հասնել։«Հաշվի առնելով, թե ինչպիսի արագ ֆուտբոլիստներ ունենք մենք, հակագրոհների վրա կարող ենք բավականին լուրջ վտանգ ստեղծել Թուրքիայի դարպասապահի համար», - ասաց նա:Երկու Հավաքականները վերջին անգամ հանդիպել են 2009 թվականին թուրքական Բուրսայում։Կխանգարե՞ն երկրպագուների մեծ ակնկալիքներն ու հանդիպման շուրջ թեժ քննարկումները ֆուտբոլիստներին։ Հայաստանի ընտրանու խաղացողները, խոսելով այս մասին, ասում էին՝ ճնշում չեն զգում։ Էդուարդ Սպերցյանի խոսքով՝ քննարկումները իրենց միայն մոտիվացնում են. - «Շատ ենք սպասում այս հանդիպմանը, լրջորեն նախապատրաստվում ենք, հուսով եմ՝ ամեն ինչ մեր օգտին կդասավորվի և կհաղթենք: Սա պատմական հանդիպում է մեզ համար, և մենք մաքսիմալ պրոֆեսիոնալ ենք մոտենում, իրար հետ շատ ենք խոսում խաղի մասին»:  "
Սպորտ,Անխոնջ Ռոնալդուի հերթական ռեկորդը," Պորտուգալիայի հավաքականի ավագ և ռմբարկու, 38-ամյա Կրիշտիանու Ռոնալդուն Լիսաբոնի Estádio José Alvalade մարզադաշտում նոր տպավորիչ ռեկորդ է սահմանել: Ֆուտբոլի Եվրոպայի 2024 թվականի առաջնության որակավորման փուլի J խմբում Լիխտենշտեյնի հավաքականի դեմ հանդիպումը Ռոնալդուի համար հավաքականի կազմում դարձել է 197-րդը:Այդպիսով Ռոնալդուն հավաքականի կազմում անցկացրած հանդիպումների թվով առաջ է անցել Քուվեյթի հավաքականի ֆուտբոլիստ Բադերա ալ-Մուտավայից, ով իր երկրի դրոշի ներքո 196 անգամ է դուրս եկել խաղադաշտ:Ռոնալդուն հավաքականում 197 խաղում 118 գոլ է խփել: Նա հաջողության է հասել նաև Լիխտենշտեյնի դեմ այս վերջին խաղում:Պորտուգալիան հաղթել է 4-0 հաշվով, առաջին գոլը խփել է Ժոաու Կանսելուն, երկրորդը՝ Բեռնարդու Սիլվան, իսկ երրորդն ու չորրորդը՝ Ռոնալդուն:    "
Սպորտ,Հայաստան - Թուրքիա խաղին պատրաստվում են նաև երկրպագուները," Թուրքիայի ֆուտբոլի ազգային հավաքականի դեմ այս շաբաթ Երևանում կայանալիք հանդիպմանը պատրաստվում են ոչ միայն Հայաստանի ընտրանու ֆուտբոլիստները, այլև երկրպագուները։800 ակտիվ անդամ ունեցող ՖԱՖ շարժման անդամները գիշերները լուսացնում են սպասվող ակցիաներին նախապատրաստվելով, պատմում է Արման Գասպարյանը. - «Շատ մեծ ակցիա ենք ունենալու, նաև էդ ակցիային ներգրավված են լինելու ամբողջ արևելյան տրիբունայի ժողովուրդը։ Լինելու են հատուկ թղթեր, էդ թղթերը պետք ա պարզել, հետևում գրած ա երբ, ինստրուկցիան ա գրած։ Նաև ունենալու ենք մեր երգի բառերը, որ մարդիկ կարողանան նաև մեր հետ երկրպագել, միանալ ու ամեն գնով մենք էլ որպես տասներկուերորդ խաղացող մեր ներդրումը ունենանք մեր թիմի հաղթանակի մեջ»։Այս խաղով ընտրանիները կսկսեն պայքարը Եվրոպայի 2024 թվականի առաջնության որակավորման փուլում։ Վերջին անգամ հավաքականները խաղացել են 2009-ին թուրքական Բուրսայում։ ՈՒԵՖԱ-ի որոշմամբ, թուրք երկրպագուներ խաղին ներկա չեն լինի։ Հայաստանի ֆուտբոլի ֆեդերացիայի պարզաբանմամբ՝ անվտանգության նկատառումներով։Ի՞նչ սպասել այս խաղից։ Ոչ-ոքին էլ լավ արդյունք կլինի, ասում է Արման Գասպարյանը. - «Պետք չի քաղաքականացնել էս խաղը։ Կարծում եմ, որ պետք ա մեր ֆուտբոլիստները կենտրոնանան իրանց խաղի վրա ու ամեն գնով փորձեն էդ ճնշումը, որ կա իրանց վրա, որ Թուրքիան ա, հանեն իրանց վրայից։ Կարծում եմ, մարզիչն էլ պիտի ճիշտ աշխատանք տանի էդ ուղղությամբ»։Հավաքականի ֆուտբոլիստները խաղին ընդառաջ երեկ բաց մարզում անցկացրեցին, խոսեցին սպասվող դիմակայությունից։«Շատ ենք սպասում այս հանդիպմանը, լրջորեն նախապատրաստվում ենք , հուսով եմ ամեն ինչ մեր օգտին կդասավորվի և կհաղթենք», - ասում է հավաքականի անդամ, Հայաստանի լավագույն ֆուտբոլիստ ճանաչված 22-ամյա Էդուարդ Սպերցյանը։Նրան դիվանագիտական հարաբերություններ չունեցող երկրի խաղի մասին բուռն քննարկումները միայն մոտիվացնում են. - «Սա պատմական հանդիպում է մեզ համար, և մենք մաքսիմալ պրոֆեսիոնալ ենք մոտենում, իրար հետ շատ ենք խոսում խաղի մասին»։21-ամյա Ժիրայր Շաղոյանը վստահեցրեց՝ թիմն ավելորդ ճնշում չի զգում. - «Մեր համար չկա ճնշում, քանի որ հերթական հանդիպումն է։ Կարևոր հանդիպում է, ինչպես որ մնացած մրցակիցները, քանի որ բոլորն էլ ուժեղ են՝ թե' Խորվաթիան, թե' Ուելսը։ Պիտի փորձենք բոլորին հաղթել»։Այս հանդիպումը կարող է ավարտվել ցանկացած ելքով, կարծում է մարզական լրագրող Գևորգ Ղազարյանը. - «Չպետք է բացառել, որ կարող ես խոշոր հաշվով պարտվել, խոշոր հաշվով հաղթել, ու խաղալ ոչ-ոքի։ Սա դիմակայություն է, որտեղ որ ամեն ինչ հնարավոր է»։Նրա խոսքով, վճռորոշ կլինի սառնասրտությունը, թե որ թիմը կտրվի կրքերին, որը կկարողանա դրանք կառավարել. - «Արդյո՞ք կկարողանան մեր տղաները իրենց գերլարումն ու գերցանկությունը հաղթել, ճիշտ հունի վրա դնել, այլ ոչ ամեն դրվագում բռնկվել, ամեն դրվագում կարծել, որ սա հանգուցալուծող իրավիճակ է՝ այստեղ կամ երբեք, պետք է տալ, հակառակորդի ոտքերը կոտրել»։Եվրոպայի 2024 թվականի առաջնության որակավորման փուլի նույն խմբում են նաև աշխարհի փոխչեմպիոն Խորվաթիան, Ուելսն ու Լատվիան։ Եզրափակիչ փուլ դուրս կգան առաջին երկու հորիզոնականները զբաղեցրած թիմերը։  "
Սպորտ,"«Սա պատմական հանդիպում է մեզ համար, լրջորեն նախապատրաստվում ենք, հուսով եմ՝ կհաղթենք»․ Սպերցյան"," «Շատ ենք սպասում այս հանդիպմանը, լրջորեն նախապատրաստվում ենք, հուսով եմ ամեն ինչ մեր օգտին կդասավորվի և կհաղթենք»․ 2022-ի Հայաստանի լավագույն ֆուտբոլիստ Էդուարդ Սպերցյանն իր մրցանակը երեկ ստացավ։ Ֆուտբոլի ազգային հավաքականի բաց մարզումից հետո նա հասցրեց նաև լրագրողների հետ զրուցել։ Թիմը պատրաստվում է այս շաբաթ օրը Երևանում կայանալիք Հայաստան-Թուրքիա հանդիպմանը։Դիվանագիտական հարաբերություններ չունեցող երկրների խաղի մասին բուռն քննարկումները Ռուսաստանի «Կրասնոդար» ակումբում հանդես եկող 22-ամյա Սպերցյանին միայն մոտիվացնում են։«Սա պատմական հանդիպում է մեզ համար և մենք մաքսիմալ պրոֆեսիոնալ ենք մոտենում, իրար հետ շատ ենք խոսում խաղի մասին», - ասաց Սպերցյանը։Թուրքիայի դեմ տնային խաղով Հայաստանի հավաքականը կմեկնարկի պայքարը Եվրոպայի 2024 թվականի առաջնության որակավորման փուլում։ Նույն խմբում են նաև Խորվարթիան, Ուելսն ու Լատվիան։ Եզրափակիչ փուլ դուրս կգան առաջին երկու հորիզոնականները զբաղեցրած թիմերը։Հավաքականի գլխավոր մարզիչ Ալեքսանդր Պետրակովի հրավիրած ֆուտբոլիստների շարքում նորեկներ էլ կան։ Նրանցից մեկը՝ կրկին Ռուսաստանում հանդես եկող 23-ամյա Նաիր Տիկնիզյանն էլ ասում է՝ պետք է ցանկալի արդյունքի հասնել։«Նորամուտի համար ավելի լավ խաղ հնարավոր չէ պատկերացնել։ Թուրքիան Հայաստանի ամենասկզբունքային մրցակիցն է։ Ամբողջ թիմը գիտակցում է պատասխանատվությունը», - ասաց Տիկնիզյանը։21-ամյա Ժիրայր Շաղոյանն էլ վստահեցնում է՝ թիմն ավելորդ ճնշում չի զգում։ «Մեր համար չկա ճնշում, քանի որ հերթական հանդիպումն է, կարևոր հանդիպում է, ինչպես և բոլոր մնացած մրցակիցները, քանի որ բոլորն էլ ուժեղ են՝ թե՛ Խորվաթիան, թե՛ Ուելսը, պիտի փորձենք բոլորին հաղթել», - ասաց Շաղոյանը։Հավաքականի երեկ անցկացրած բաց մարզմանը բազմաթիվ երկրպագուներ էին հետևում, սպասելիքներն, ասում են, մեծ են։  "
Սպորտ,"Մեծ հավանականությամբ՝ այո, Ադրբեջանը գալու է Հայաստան՝ մասնակցելու Եվրոպայի առաջնությանը. Կարեն Գիլոյան"," Ապրիլին 15-ին Երևանում մեկնարկող ծանրամարտի Եվրոպայի առաջնությանը մասնակցելու հայտ է ներկայացրել նաև Ադրբեջանը։ Հարևան երկիրը նախնական հինգ մարզիկի է հայտավորել։ Ադրբեջանի ծանրամարտի ֆեդերացիան պարզաբանում է՝ հայտը դեռ պետք է հաստատեն, իսկ այդ գործընթացը դեռ չի մեկնարկել։ Հայաստանի սպորտի փոխնախարար Կարեն Գիլոյանը պարզաբանմամբ՝ մնացել են տեխնիկական հարցերը. - «99 տոկոսով այո, բայց էնտեղ ամսվա վերջ մուծումներ կան միջազգային ֆեդերացիային։ Եթե էդ մուծումները չարվեն, կնշանակի, որ չեն գալու։ Բայց մեծ հավանականությամբ՝ այո, Ադրբեջանը գալու է Հայաստան՝ մասնակցելու Եվրոպայի առաջնությանը»։Կպահանջի՞ արդյոք ադրբեջանական կողմն անվտանգության հատուկ պայմաններ։ Այս առնչությամբ Կարեն Գիլոյանն ասաց. - «Առայժմ իրենք չեն կապվել Եվրոպայի ֆեդերացիայի հետ, որևէ հատուկ պահանջ չեն ներկայացրել։ Մեր առջև առայժմ այդպիսի խնդիր դրված չէ։ Իսկ Հայաստանը ինչպես Ադրբեջանի, այնպես էլ բոլոր հավաքականների անվտանգությունը պիտի ապահովի»։Անցած տարի Երևանում անցկացված բռնքամարտի առաջնությանը Ադրբեջանը հրաժարվել էր մասնակցել։ Իսկ հայ մարզիկները Ադրբեջանում անցկացված մրցաշարին վերջին անգամ մասնակցել են 2015-ին։ Եվրոպական խաղերին ըմբիշ Միհրան Հարությունյանը Բաքվում փոխչեմպիոն դարձավ։Սպորտի փոխնախարարը, որ այն ժամանակ մարզական լրագրող էր ու մեկնել Ադրբեջան, հիշում է՝ մթնոլորտը լարված էր, բայց իրենց անվտանգությունն ապահովել էին, հայ մարզիկները խնդիրներ չունեցան. - «Այո, եղել են շփումներ, բայց ընդամենը՝ մարզիկ, մարզիչ։ Քաղաք դուրս չեն եկել, բնականաբար, մեր մարզիկները, շարքային քաղաքացիների հետ չեն շփվել»։Հայ մարզիկները Բաքու մեկնել էին նաև 2007-ին՝ մասնակցելու ըմբշամարտի աշխարհի առաջնությանը, մեկ անգամ էլ 2011-ին՝ բռնցքամարտի աշխարհի առաջնությանը։Եթե հայտը վերջնականապես հաստատվի, ապա Ադրբեջանը անկախացումից ի վեր երրորդ անգամ Հայաստանում մրցաշարի կմասնակցի, ասում է սպորտի փոխնախարարը։ 2009-ին Ձյուդոյի երիտասարդական առաջնությանը նրանք այստեղ չեմպիոն են ունեցել։Հաջորդ անգամ ադրբեջանցի մարզիկները այստեղ եղել են 2014-ին՝ նետաձգության Եվրոպայի առաջնությանը։ Հայաստանի հավաքականի ավագ մարզիչ Բորիս Վասիլյանը պատմում է՝ հարևան երկրի ներկայացուցիչները եկան Վրաստանից, հայկական կողմի անվտանգային հատուկ հսկողությամբ. - «Տեղավորեցինք հյուրանոցում, իրանց պահանջները սաղ կատարեցինք, որ իրանք էին պահանջել, իրանց պետությունը։ Ու մրցումներն անցկացրինք, ու ոչ մի պրոբլեմ չի էղել։ Ամեն ինչ լավ, առանց մի որևէ ավելորդ ինչ-որ պրոբլեմների։ Ամեն ինչ տեղը տեղին, ոնց ծրագրավորված ա էղել, նենց էլ անց ենք կացրել»։Ծանրամարտի Եվրոպայի առաջնությունը վարկանիշային է Փարիզի օլիմպիական խաղերի համար։ Հաջորդ ամիս Հայաստան կժամանեն ավելի քան 500 մարզիկներ եվրոպական չորս տասնյակ երկրներից։ Մրցաշարը կավարտվի ապրիլի 23-ին։  "
Սպորտ,"«Սա սպորտ է, և եթե թերագնահատես կամ գերագնահատես մրցակցին, դա կարող է բացասաբար ազդել թիմի վրա». Պետրակով"," Ֆուտբոլի ազգային հավաքականի գլխավոր մարզիչ Ալեքսանդր Պետրակովի խնդիրը Եվրոպայի 2024 թվականի առաջնության եզրափակիչ դուրս գալ փորձելն է։ Ուկրաինացի մասնագետն այս մասին այսօր անձամբ հայտնեց իր առաջին ասուլիսի ընթացքում։Հունվարին նշանակված 65-ամյա Պետրակովն 8 օրից Հայաստանի ընտրանուն կառաջնորդի Երևանում կայանալիք Թուրքիայի հետ հանդիպմանը. Ինչպե՞ս է տրամադրելու մասնագետն իր սաներին։ Ասում է՝ քաղաքականացնել պետք չէ. - «ԵՍ էլ ձեր պատմությունը լավ գիտեմ, բայց չափն անցնել պետք չէ, դա միայն վատ կանդրադառնա խաղի վրա, ինձ համար առաջին տեղում սպորտն է»: Հայաստանի և Թուրքիայի հավաքականները վերջին անգամ հանդիպել են 2009-ին՝ թուրքական Բուրսայում։ Մարտի 25-ին կայանալիք խաղը եվրոպական ֆուտբոլային գերատեսչության՝ ՈՒԵՖԱ-ի որոշմամբ կանցնի առանց թուրք երկրպագուների, ինչպես փոխանցել էին Ֆեդերացիայից՝ անվտանգության նկատառումներով։ Հանրապետական մարզադաշտն ավելի քան 14 հազար հանդիսական է տեղավորում։ Բոլոր տոմսերը սպառվել են մի քանի օրվա ընթացքում։ Լրատվամիջոցները գրում են, որ այժմ սև շուկայում են տոմսեր վաճառում, մի քանի անգամ ավելի թանկ գներով։Մինչ Հայաստանի ընտանի տեղափոխվելը, Պետրակովը գլխավորում էր Ուկրաինայի հավաքականը, և հենց նրա առաջնորդությամբ անցած սեպտեմբերին ուկրաինացիները Երևանում գերխոշոր՝ 0-5 հաշվով ջախջախեցին Հայաստանի ընտրանուն։ Եվրոպայի առաջնության որակավորման փուլում հավաքականը բացի Թուրքիայից ուժերը կչափի աշխարհի առաջնության բրոնզե մեդալակիր Խորվաթիայի, ինչպես նաև Ուելսի ու Լատվիայի հավաքականների հետ։ Առաջին երկու տեղերը զբաղեցրած ընտրանիները Գերմանիայում կայանալիք Եվրո 24-ի ուղեգիր կնվաճեն։«Թույլ խումբ չի կարող լինել, ֆավորիտը միանշանակ Խորվաթիան է: Սա սպորտ է, և եթե թերագնահատես կամ գերագնահատես մրցակցին, դա կարող է բացասաբար ազդել թիմի վրա։ Ես հարգում եմ բոլոր մրցակիցներին, կարծում եմ, հետաքրքիր պայքար է ստացվելու», - նշել է ֆուտբոլի ազգային հավաքականի գլխավոր մարզիչը:Պետրակովն այսօր հրապարակեց հավաքական հրավիրված ֆուտբոլիստների 26 հոգանոց ցանկը։ Չթաքցրեց՝ արտասահմանում հանդես եկողներին դեռ չի ճանաչում. «Տեսանյութերը, հեռախոսազրույցները երբեք չեն փոխարինի ուղիղ շփմանը, ոչ մեկին անկեղծ չգիտեմ, միայն հեռախոսով ենք խոսել»:Հայաստանում ՈւԵՖԱ-ի թղթակից Մհեր Խուդավերդյանն ասում է՝ Թուրքիայի կազմը ավելի ուժեղ է, բայց սա չէ որոշիչը. - «Առանձնահատուկ նվիրումը, անսպառ հավատն ուժերի նկատմամբ կարող է շատ բան փոխել և հուսով եմ, որ հավաքական տղաները կկարողանան հենց այդ հավատով ու կռվելու ցանկությամբ, սպորտային չարությամբ դուրս գալ մարզադաշտ՝ խաղալու և հաղթելու Թուրքիայի հավաքականին»:Հավաքականի երկարամյա ավագ Հենրիխ Մխիթարյանը, որը մեկ տարի առաջ հայտարարեց ընտրանու կազմում ելույթներն ավարտելու մասին, վերջերս վերահաստատեց իր որոշումը՝ չի վերադառնա։ Ալեքսանդր Պետրակովի խոսքով՝ Հայաստան ժամանելուն պես ցանկացել է կապվել Մխիթարյանի հետ՝ և՛ ֆեդերացիայի ղեկավարությանն է դիմել, և՛ նախկին թիմակիցների միջնորդությամբ է փորձել։ Մխիթարյանի հետ զրույցը, սակայն, այդպես էլ չի կայացել։ Այժմ իտալական «Ինտեր»-ում հանդես եկող ֆուտբոլիստը միայն փոխանցել է՝ չի ցանկանում փոխել իր որոշումը և հաջողություն մաղթել ընտրանուն։   "
Սպորտ,Հանդիպումն առանց թուրք երկրպագուների անցկացնելու որոշումը ՈՒԵՖԱ-ինն է՝ «խուսափելու ավելորդ լարվածությունից»," Մարտի 25-ին Երևանի Վազգեն Սարգսյանի անվան Հանրապետական մարզադաշտում կայանալիք Հայաստան - Թուրքիա հանդիպմանը թուրք երկրպագուները ներկա չեն լինի։ Սա միջազգային գերատեսչության՝ ՈւԵՖԱ-ի հատուկ որոշումն է։ Հայաստանի ֆուտբոլի ֆեդերացիան մանրամասնում է՝ որոշման պատճառն ավելորդ լարվածությունից խուսափելն է։Ֆեդերացիայից «Ազատությանը» հայտնեցին՝ սա հենց ՈՒԵՖԱ-ի նախաձեռնությունն է, ո'չ Հայաստանը և ո'չ Թուրքիան այս հարցով ֆուտբոլային կառույցին չեն դիմել։ Ինչպես թուրք երկրպագուները Երևան չեն ժամանի, այնպես էլ պատասխան խաղը կանցնի առանց հայ երկրպագուների։«Ճիշտ է, ֆուտբոլը գեղեցիկ կլինի, երբ որ բոլոր հնարավոր երկրպագուները մարզդաշտում հանդիպումը կնայեն, բայց ամեն դեպքում այս պարագայում ինչ-որ չափով հասկանալի ու ընդունելի էր այդ որոշումը», - ասում է հավաքականի նախկին ֆուտբոլիստ, կիսապաշտպան Լևոն Պաչաջյանը:Հայաստանի ու Թուրքիայի ընտրանիները վերջին անգամ խաղացել են 2010-ի աշխարհի առաջնության որակավորման փուլում։ Դրանից երկու տարի առաջ՝ 2008-ին, Երևանի «Հրազդան» մարզադաշտում Թուրքիան երկու անպատասխան գնդակ ուղարկեց Հայաստանի ընտրանու դարպասը։ Մեկ տարի անց ընտրանին արդեն մրցակցի դաշտում նույն հաշվով պարտվեց։ Հենց այդ ժամանակ էլ սկիզբ դրվեց ֆուտբոլային դիվանագիտությանը։ Երկու երկրների ղեկավարները միասին դիտեցին հանդիպումները։Երևանյան հանդիպման արխիվային կադրերում նաև իրենց գոլերը տոնող թուրք երկրպագուների կարելի է տեսնել։ Այդ խաղին մասնակցած հավաքականի նախկին ֆուտբոլիստ, կիսապաշտպան Լևոն Պաչաջյանը հիշում է՝ այն ժամանակ էլ ուշադրությունը հանդիպման վրա շատ մեծ էր. - «Հետաքրքրություն կար այդ խաղի հետ կապված, շատ մեծ քանակի լրագրողներ էին եկել Թուրքիայից»:Եթե դիվանագիտական հարաբերություններ չունեցող երկու պետությունների դեպքում եվրոպական կառույցը սահմանափակել է երկրպագուների մասնակցությունը, ապա հակամարտող երկրները ՈւԵՖԱ-ի մրցաշարերում ընդհանրապես միմյանց դեմ չեն խաղում։ Օրինակ, Հայաստանն ու Ադրբեջանը նույն խմբում հայտնվել չեն կարող։ Սա վերաբերում է նաև Բելառուսին ու Ուկրաինային, Ջիբրալթարին ու Իսպանիային և այլ հակամարտող երկրներին։Հարևան Ուկրաինայի դեմ պատերազմ սկսած Ռուսաստանը ընդհանրապես զրկվել է եվրոպական մրցաշարերին մասնակցելու իրավունքից։Պաչաջյանի կարծիքով, ՈՒԵՖԱ-ի որոշումը հասկանալի է, 2000-ականներին լարվածությունն այսչափ չէր, իսկ հիմա՝ 44-օրյա պատերազմից, հայ-ադրբեջանական սահմանային բախումներից հետո, ֆուտբոլային գերատեսչությունը ցանկացել է բացառել հնարավոր խնդիրները. - «Բոլորս էլ հասկանում ենք, որ ֆուտբոլը էմոցիոնալ դաշտ է, էմոցիոնալ սպոտաձև է, ու հնարավոր են նաև սադրանքներ, բախումներ»։Երկու թիմերը ճանապարհները այս անգամ խաչվել են Գերմանիայում կայանալիք Եվրո-24-ի ընտրական փուլում, նոր մրցափուլը սկսում են հենց երևանյան հանդիպումով։Նույն խմբում են ընդգրկված նաև Խորվաթիան, Ուելսն ու Լատվիան։ Հինգ թիմերը մարտից նոյեմբեր հանդիպումներ կանցկացնեն՝ լավագույն երկուսին որոշելու համար։ Առաջին երկու տեղերը զբաղեցրած ընտրանիները Եվրոյի ուղեգիր կնվաճեն։Նոր ընտրական փուլին Հայաստանի հավաքականը պատրաստվում է նոր գլխավոր մարզչի՝ ուկրաինացի Ալեքսանդր Պետրակովի գլխավորությամբ։ 65-ամյա մարզիչն այսօր արտերկրում հանդես եկող ֆուտբոլիստների ցանկն է հրապարակել, որոնք կժամանեն Երևան։ Ընտրանու կազմում երկու նորեկ կա՝ Ռուսաստանում հանդես եկող Նաիր Տիկնիզյանն ու Գեորգի Հարությունյանը։Նոր մրցափուլին ընդառաջ խոսվում էր նաև հավաքականի երկարամյա ավագ Հենրիխ Մխիթարյանի հնարավոր վերադարձի մասին։ Իտալական «Ինտերի» կիսապաշտպանը, սակայն, օրերս հայտարարեց՝ չի ափսոսում հեռանալու համար. - «Չնայած որ շատ դժվար է եղել էդ որոշումը ընդունելը, կարծում եմ, ավելի լավ է մեկ քայլ շուտ ավարտես կարիերադ, քան երկու քայլ ուշ։ Ժամանակն է եկել, որ արդեն նոր սերունդը, ջահել սերունդը իր վրա պատասխանատվություն վերցնի և կարողանա ազգային հավաքականը իր հետևից տանել»։  "
Սպորտ,"Մեսսին՝ ՖԻՖԱ-ի 2022-ի լավագույն ֆուտբոլիստ, Պուտելլասը՝ լավագույն կին ֆուտբոլիստ"," Երեկ երեկոյան Փարիզում կայացավ ՖԻՖԱ-ի 2022 թվականի մրցանակների շնորհման արարողությունը: Հաղթողները որոշվել են երկրպագուների, մարզական լրագրողների, աշխարհի երկրների ֆուտբոլի հավաքականների ավագների և գլխավոր մարզիչների քվեարկության արդյունքներով:Տարվա աշխարհի լավագույն ֆուտբոլիստ ճանաչվեց Արգենտինայի հավաքականի ավագ, «Պարի Սեն-Ժերմեն»-ի հարձակվող, աշխարհի չեմպիոն Լիոնել Մեսսին: Տարվա լավագույն կին ֆուտբոլիստի կոչմանն արժանացավ Իսպանիայի կանանց հավաքականի և «Բասելոնա»-ի կանանց թիմի խաղացող Ալեքսիա Պուտելլասը:Տղամարդկանց թիմի լավագույն մարզիչ ճանաչվեց Արգենտինայի հավաքականի մարզիչ Լիոնել Սկալիոնին, կանանց թիմի լավագույն մարզիչ՝ Սարինա Վիգմանը:Աշխարհի լավագույն տղամարդ և կին դարպասապահներ ճանաչվեցին Արգենտինայի հավաքականից և «Ասթոն Վիլլա» ակումբից Էմիլիանո Մարտինեսը, Անգլիայի կանանց հավաքականից և «Մանչեսթր Յունայթեդ»-ի կանանց թիմից Մերի Ըրփսը:Արարողության ժամանակ այլ մրցանակներ ու պարգևներ ևս շնորհվեցին:   "
Սպորտ,Պետրակովի կարգը բավականին բարձր է. մարզական աշխարհի ներկայացուցիչները՝ նոր մարզիչի մասին," Մարտի 25-ին Թուրքիայի հետ տնային հանդիպումով մեկնարկող Եվրոպայի 2024 թվականի առաջնության որակավորման փուլը Հայաստանի ֆուտբոլի ազգային հավաքականը կառաջնորդի ուկրաինացի Ալեքսանդր Պետրակովը։65-ամյա մասնագետի նշանակման մասին ֆուտբոլի ֆեդերացիան նախօրեին հայտնեց։ Բարձրակարգ մարզիչ է, նշում են ֆուտբոլային հանրության ներկայացուցիչները, բայց գնահատականներ տալ առայժմ չեն շտապում:«Պետրակովի կարգը բավականին բարձր է՝ հաշվի առնելով անցած ճանապարհը, Ուկրաինայի ազգային հավաքականի գլխավոր լինելու փաստը, Ուկրաինայի մինչև 20 տարեկանների հավաքականի հետ աշխարհի չեմպիոնի կոչում նվաճելը: Ինչքանով կհամապատասխանի հավաքականին, այս պահին չեմ կարող ասել: Ցավալի է, որ ընկերական հանդիպումներ մինչև Թուրքիայի հետ խաղը չունենք, փորձարկումներ չի կարողանա անել», - ասում է Հայաստանում ՈՒԵՖԱ-ի թղթակից Մհեր Խուդավերդյանը:Մինչ նշանակումը Պետրակովը գլխավորում էր Ուկրաինայի հավաքականը, և հենց նրա առաջնորդությամբ անցած սեպտեմբերին ուկրաինացիները Երևանում գերխոշոր՝ 0-5 հաշվով ջախջախեցին Հայաստանի ընտրանուն։Ալեքսանդր Պետրակովը 2011-ից սկսած Ուկրաինայի տարբեր տարիքային հավաքականներն է մարզել և 2021-ին հասավ գլխավոր թիմի մարզչի պաշտոնին։ 2019-ին նրա գլխավորությամբ Ուկրաինայի երիտասարդական հավաքականն աշխարհի չեմպիոն դարձավ։Հայաստանի հավաքականն առանց գլխավոր մարզչի էր մնացել սեպտեմբերից, Ազգերի լիգայի մրցաշարը ձախողելուց հետո իսպանացի Խոակին Կապառոսի հետ պայմանագիրը խզվեց։Այս ընթացքում հայտնի դարձան Եվրո 2024-ի ընտրական փուլի Հայաստանի մրցակիցները։ Բացի Թուրքիայից, հավաքականն ուժերը կչափի նաև աշխարհի առաջնության բրոնզե մեդալակիր Խորվաթիայի, Ուելսի ու Լատվիայի հավաքականների հետ։Իսպանացի Կապառոսի ձախողումը մեկնաբանելիս մարզական լրագրողները հաճախ լեզվական խնդիրն էին առանձնացնում՝ հանգամանքը, որ մարզիչ-ֆուտբոլիստ ուղիղ շփումը չէր ստացվում։ Մհեր Խուդավերդյանի կարծիքով՝ այժմ այս խնդիրը չի լինի:«Հանգիստ կարող է խոսել ռուսերենով ֆուտբոլիստների հետ, տիրապետում է նաև անգլերենին, ինչպես նաև ունի օգնականներ, ովքեր անգլերենին և իսպաներենին են ազատ տիրապետում, իսկ դա արդեն մեծ պլյուս է, քանի որ հավաքականում մեզ մոտ ռուսախոս, անգլախոս և իսպանախոս ֆուտբոլիստներ են: Դա առաջին լավ կետն է, և երկրորդը՝ հաշվի առնելով ընկերական խաղերի բացակայությունը՝ կարևոր էր հավաքականին ճանաչելը, իսկ Պետրակովը ավելի լավ, քան ցանկացած ուրի մասնագետ ճանաչում է հավաքական, որովհետև հենց վերջերս երկու անգամ հանդիպել է նույն հավաքականի հետ, որից ոչ մի ֆուտբոլիստ ոչ ավելացել է, և ոչ պակասել է», - հավելեց նա:Պետրակովն առայժմ իր նշանակումը չի մեկնաբանել։ Ֆուտբոլի ֆեդերացիայի նախագահ Արմեն Մելիքբեկյանը Հանրային հեռուստաընկերությանը տված հարցազրույցում նույնպես անդրադարձավ լրագրողների մատնանշած խնդրին. «Այն, ինչ եղել է, հիմա այլևս կարող եմ չմեկնաբանել: Չեմ կարծում, որ այդ խնդիրները տիեզերական ծավալների էր հասնում, բայց գուցե որոշակի խնդիրներ եղել են: Ինչևէ, Ալեքսանդր Պետրակովի դեպքում, բնականաբար, այդ ուղիղ կոմունիկացիան կա, որովհետև նա տիրապետում է ռուսերենին»:Անցած ամիսների ընթացքում ֆեդերացիան բանակցել է նաև այլ մասնագետների հետ։ Ֆեդերացիայի նախագահը թեև անուններ չտվեց, բայց պարզաբանեց՝ կարևորել են, որ ընտրանին ղեկավարի մի մարզիչ, որը կհասկանա հայաստանցիների մենթալիտետը, տարածաշրջանը։ Ֆուտբոլային գերատեսչությունը ավելի վաղ հայտարարել էր՝ խնդիրը Եվրոպայի առաջնության եզրափակիչ փուլ հասնելն է։ Այս հարցազրույցում կառույցի ղեկավարը միայն ասաց՝ առայժմ կենտրոնանալու են Թուրքիայի հետ կայանալիք հանդիպման վրա:«Մի փոքր ավելի շեշտը դեռ կդնենք առաջին խաղի վրա, Ա՝ որովհետև խաղը Թուրքիայի հավաքականի հետ է, Բ՝ այդ խաղը Երևանում է, և տնային խաղերում գիտեք, որ Հայաստանի հավաքականը պետք է որ միավորներ վաստակի», - ասել է նա:Նոր մրցափուլին ընդառաջ կրկին խոսվում է հավաքականի նախկին ավագ Հենրիխ Մխիթարյանի հնարավոր վերադարձի մասին։ Հայաստանում ՈՒԵՖԱ-ի թղթակից Մհեր Խուդավերդյանը հույս ունի, որ այժմ իտալական «Ինտերում» հանդես եկող ֆուտբոլիստը կփոխի իր որոշումը։ Մխիթարյանը հավաքականում չի խաղում անցած մարտից, նա սոցցանցերի իր էջերում գրել էր. «Տվել եմ իմ հավաքականին ամենը, ինչ կարող էի»: Նա շարունակել էր՝ առաջիկա տարիներին կենտրոնանալու է ակումբային մրցելույթների վրա:«Լիահույս եմ, որ Հենրիխն ամեն դեպքում կփոխի որոշումը ու այս դժվարին պահին կվերադառնա հավաքական, որովհետև ինչքան էլ շատերը քննադատեն, Հենրիխի նման ֆուտբոլիստ մենք չենք ունեցել, և մոտ ապագայում կարծում եմ՝ դեռ չի նշմարվում նման ֆուտբոլիստ, և Հենրիխն իր թե խաղով, թե ներկայությամբ շատ մեծ բան է տալու հավաքականին: Հուսով եմ՝ մարզիչը, ՀՖՖ նախագահը կխոսեն Հենրիխի հետ, և երկար սպասված վերադարձը տեղի կունենա մարտի հանդիպմանը», - ասաց նա:Հավաքականում իր ելույթներին վերջերս Մխիթարյանն անձամբ անրդադարձավ։ «Ինտեր» ակումբի երեկ հրապարակած տեսանյությում ֆուտբոլիստին այս մասին են հարցնում։Հավաքականում խաղալը պատիվ էր, ընդգծում է Մխիթարյանը։ Ֆուտբոլիստը չի թաքցնում՝ տխուր է, որ միջազգային խաղերի այլևս չի մասնակցում, բայց և շեշտում է՝ սա իր որոշումն է։   "
Սպորտ,Ուկրաինացի մասնագետ Պետրակովը կգլխավորի Հայաստանի ազգային հավաքականը," ՀՖՖ Գործադիր կոմիտեն այսօր կայացած նիստին Հայաստանի ազգային հավաքականի գլխավոր մարզչիչ է ընտրել Ուկրաինայի հավաքականի նախկին գլխավոր մարզիչ Ալեքսանդր Պետրակովին:

66-ամյա մասնագետը մարզել է Ուկրաինայի տարբեր տարիքային հավաքականներ։

Պետրակովի գլխավորած Ուկրաինայի Մ-19 հավաքականը 2018 թվականին դուրս է եկել Եվրոպայի առաջնության կիսաեզրափակիչ, իսկ 2019-ին Ուկրաինայի մինչև 20 տարեկանների ազգային հավաքականը Պետրակովի գլխավորությամբ դարձել է Աշխարհի մինչև 20 տարեկանների առաջնության չեմպիոն։Այս պաշտոնը թափուր էր արդեն շուրջ 3,5 ամիս՝ սեպտեմբերի 29-ին իսպանացի Խոակին Կապառոսի հրաժարականից հետո:  "
Սպորտ,Ռոնալդուն միացավ Al Nassr ակումբին," Պորտուգալիայի հավաքականի ավագ և լավագույն ռմբարկու Կրիշտիանու Ռոնալդուն պաշտոնապես միացավ Սաուդյան Արաբիայի մայրաքաղաք Էր-Ռիյադի Al Nassr ֆուտբոլային ակումբին, որի կազմում կխաղա մինչև 2025 թվականը:Ակումբի կայքում տեղադրվել է հաղորդագրություն, որի համաձայն՝ «պատմական գործարքով մոլորակի լավագույն մարզիկը միանում է, և դրանով ակումբի պատմության նոր էջ է բացվում»:«Պատրաստ եմ ուժերս չափել նոր լիգայում նոր երկրում, Al Nassr ակումբի տեսլականը շատ ոգևորող է», - սոցցանցում գրել է 37-ամյա Ռոնալդուն:Նա նշել է, որ հավանաբար այլևս չի խաղա աշխարհի առաջնություններում: «Մանչեսթր Յունայթեդ»-ից սկանդալով հեռանալուց հետո Ռոնալդուն ուներ ազատ մարզիկի կարգավիճակ և պետք է որոշեր կա՛մ ընդհանրապես հեռանալ սպորտից, կա՛մ միանալ որևէ ակումբի:   "
Սպորտ,Բրազիլացիները հրաժեշտ են տալիս Պելեին," Զբոսաշրջիկները և Սանտոս ավանի բնակիչները հարգանքի տուրք են մատուցում Ֆուտբոլի արքա Պելեին, ով վախճանվել է դեկտեմբերի 29-ին Սան Պաուլուի հիվանդանոցում:Բրազիլացի ամենահայտնի ֆուտբոլիստի մահվան կապակցությամբ երկրում եռօրյա սուգ է հայտարարվել:Հուղարկավորության արարողությունը տեղի կունենա հունվարի 2-ին: Ենթադրվում է, որ երկրպագուները Պելեին նախ հարգանքի տուրք կմատուցեն Սանտոսի Urbano Caldeira մարզադաշտում, ապա սգավորները խորհրդանշական երթով կանցնեն Ֆուտբոլի արքայի 100-ամյա մոր տան մոտով:Պելեի դին հողին կհանձնեն Սանտոս ավանի Էկումենիկ գերեզմանոցում՝ հանգուցյալ ազգականների կողքին:Էդսոն Արանտես Դու Նասիմենտուն համարվում է մոլորակի ամենահայտնի և լավագույն ֆուտբոլիստը:   "
Սպորտ,"2022-ին աշխարհի և Եվրոպայի առաջնություններում ՀՀ մարզիկները նվաճել են 104 ոսկե, 70 արծաթե և 133 բրոնզե մեդալներ"," 2022 թվականին 19 մարզաձևերի աշխարհի և Եվրոպայի առաջնություններում հայաստանցի մարզիկները նվաճել են 307 մեդալ՝ 104 ոսկե, 70 արծաթե և 133 բրոնզե: Այս մասին հայտարարել է Հայաստանի կրթության, գիտության, մշակույթի և սպորտի նախարարի տեղակալ Կարեն Գիլոյանը երեկ տարվա 10 լավագույն մարզիկների պարգևատրման արարողության ժամանակ:«Նախորդ տարի նվաճած մեդալների քանակը եղել է 199, իսկ մինչ այս մեր լավագույն արդյունքը եղել է 2019 թվականին՝ 222 մեդալ», - ասել է Գիլոյանը:Վարչապետ Նիկոլ Փաշինյանը շնորհակալություն է հայտնել մարզիկներին «այդ առաքելությունն իրականացնելու համար, որովհետև սպորտը մեզ համար, ինչպես ասել եմ, պետական առաքելություն է»: «Սպորտը մեր պետության, մեր հանրության գործունեության, արտաքին, ներքին քաղաքականության, ծրագրերի և ռազմավարության շարունակությունն է: Մենք ռազմավարական նշանակություն ենք տալիս սպորտին, որովհետև սպորտը պետականության և դրոշի մասին է: Այնտեղ, որտեղ մենք չենք կարողացել բավարար բարձրության պահել մեր դրոշը, այնտեղ, որտեղ մեր ձեռքից ընկել է մեր դրոշը, դուք այդ դրոշը բարձրացրել եք: Սա ամենակարևոր առաքելությունն է», - հայտարարել է Փաշինյանը:«Դուք արձագանքում եք մեր քայլերին, մենք արձագանքում ենք ձեր քայլերին, և դրա արդյունքում ստանում ենք համապետական մի արդյունք: Դա մի արդյունք է, որը չի ճանաչում ո՛չ ընդդիմություն, ո՛չ իշխանություն, ո՛չ հարուստ, ո՛չ սոցիալապես ոչ այնքան ապահով, որովհետև երբ դուք հաղթում եք, նույնիսկ ամենամոլի ընդդիմադիրները պատրաստ են գրկախառնվել և իրար համբուրել, որովհետև հպարտ են զգում իրենց և երջանիկ: Սա մեր բոլորի ձեռքբերումն է», - ընդգծել է վարչապետը:«Մենք, իհարկե, մեր ռազմավարական նպատակին պիտի հասնենք. մինչև 2050 թվականը՝ առնվազն 25 օլիմպիական ոսկե մեդալ, դա նշանակում է, որ 25 կամ կրկնակի չեմպիոններ լինեն. 25 մարզադպրոց՝ ժամանակակից բոլոր չափանիշներին համապատասխանող, նորագույն գույքով, նորագույն տեխնիկայով: Ուրեմն՝ մինչև 2050 թվականն առնվազն 25 օլիմպիական ոսկե մեդալ և ֆուտբոլի Եվրոպայի կամ Աշխարհի առաջնության մրցանակ: Սա է մեր ռազմավարական նպատակը, և մենք իրար հետ շարժվում ենք դեպի այդ նպատակը», - վարչապետի աշխատակազմի լրատվական վարչության փոխանցմամբ՝ ասել է Նիկոլ Փաշինյանը:10 լավագույն մարզիկներին պարգևները հանձնել է նախագահ Վահագն Խաչատուրյանը:2022 թվականին Հայաստանի10 լավագույն մարզիկներ են ճանաչվել՝ Արթուր Ալեքսանյանը (ըմբշամարտ, աշխարհի առաջնության չեմպիոն), Մալխաս Ամոյանը (ըմբշամարտ, Եվրոպայի չեմպիոն, աշխարհի առաջնության 3-րդ տեղ), Հովհաննես Բաչկովը (բռնցքամարտ, Եվրոպայի չեմպիոն), Սամվել Գասպարյանը (ծանրամարտ, աշխարհի առաջնության 3-րդ տեղ, Եվրոպայի առաջնության փոխչեմպիոն), Արթուր Դավթյանը (սպորտային մարմնամարզություն, աշխարհի չեմպիոն, Եվրոպայի փոխչեմպիոն), Վարազդատ Լալայանը (ծանրամարտ, աշխարհի առաջնություն 3-րդ տեղ, Եվրոպայի փոխչեմպիոն), Արսեն Հարությունյանը (ըմբշամարտ, աշխարհի առաջնության 3-րդ տեղ, Եվրոպայի առաջնության չեմպիոն), Անի Հովսեփյանը (բռնցքամարտ, Եվրոպայի չեմպիոն), Հարություն Մերդինյանը (սպորտային մարմնամարզություն, աշխարհի առաջնության 3-րդ տեղ, Եվրոպայի առաջնության չեմպիոն) և Լիլիթ Մկրտչյանը (հրաձգություն, Եվրոպայի առաջնության չեմպիոն, աշխարհի առաջնության 3-րդ տեղ): Նախագահը Հայրենիքին մատուցած ծառայությունների համար Արթուր Դավթյանին պարգևատրել է Առաջին աստիճանի մեդալով:  "
Սպորտ,Հայկ Մարտիրոսյանը՝ կայծակնային շախմատի աշխարհի առաջնության բրոնզե մեդալակիր," Հայ գրոսմայստեր Հայկ Մարտիրոսյանը դարձել է կայծակնային շախմատի (բլից) աշխարհի առաջնության բրոնզե մեդալակիր:Ղազախստանի Ալմաթի քաղաքում անցկացված կայծակնային շախմատի աշխարհի առաջնության 21 տուրերի արդյունքում հայ գրոսմայստերը ԱՄՆ ներկայացուցիչ Նակամուրա Հիկարուի հետ վաստակել է 15 միավոր և կիսել 2-3-րդ տեղերը։ Հայկ Մարտիրոսյանը լրացուցիչ ցուցանիշներով զբաղեցրել է երրորդ հորիզոնականը։

Աշխարհի չեմպիոնի կոչումը կարիերայում 6-րդ անգամ նվաճել է նորվեգացի Մագնուս Կարլսենը, որն օրեր առաջ հաղթել էր նաև արագ շախմատի աշխարհի առաջնությունում։ Կարլսենը վաստակել է 16 միավոր։

Կանանց մրցաշարում Հայաստանի ներկայացուցիչներից լավագույն արդյունքը ցույց է տվել Էլինա Դանիելյանը։ 17 մրցախաղից հետո նա վաստակել է 10,5 միավոր և զբաղեցրել է 14-րդ տեղը:    "
Սպորտ,Աշխարհը սգում է Ֆուտբոլի արքա Պելեի մահը," Հեռավոր 1961 թվականին Բրազիլիայի նախագահ Ժանիու Կուադրուշը հատուկ հրամանագրով 21-ամյա Պելեին հռչակեց ազգային արժեք: Նա այդ որոշումն ընդունեց, քանի որ երիտասարդ հանճարեղ ֆուտբոլիստին ձեռք բերելու մասին էին երազում Եվրոպայի առաջատար ակումբներն, իսկ բրազիլացիներն ուզում էին նրան պահել հայրենիքում:61 տարի անց Բրազիլիայի գործող նախագահ Ժաիր Բոլսոնարուն արձակեց Պելեի մահվան կապակցությամբ եռօրյա պետական սուգ հայտարարելու հրամանագիր:«1991 թվականին, երբ առաջին անգամ ընտրվել էի սենատոր, պատիվ ունեցա մի քանի րոպե շփվել Պելեի հետ: Պարզ մարդ էր, ով, սակայն, կարողացավ Բրազիլիայի փառքը հասցնել աշխարհի բոլոր չորս կողմերը: Հիմա ամբողջ աշխարհն է սգում նրա մահը: Թող Աստված մխիթարություն տա Պելեի ընտանիքին, ընկերներին, բոլոր բրազիլացիներիս: Եվ թող Աստված դիմավորի նրան դրախտում»,- ասել է Բոլսոնարուն:Ընտրյալ նախագահ Լուլա Դա Սիլվան էլ ցավակցություն հայտնեց հայրենակիցներին:«Պատիվ եմ ունեցել դիտել նրա խաղը մարզադաշտերում: Պետք է խոստովանեմ, որ զայրանում էի, որովհետև Պելեն միշտ գոլ էր խփում իմ թիմին՝ «Կորինտիանսին», բայց, իհարկե, նախևառաջ նրան պաշտում էի, որովհետև առանց հիացմունքի հնարավոր չէր նայել նրա խաղը, հենց ստանում էր գնդակը՝ մի զարմանալի կախարդական բան էր արարում»,- գրել է Լուլա դա Սիլվան:Բոլորը գիտեին, որ այս տխուր պահը կգա, ծանր հիվանդ Պելեն ամիսներ շարունակ Սան Պաոլոյի հիվանդանոցում էր: Ախտորոշումը ոչ մի հույս չէր թողնում՝ հաստ աղիքի չարորակ ուռուցք: Այն հեռացրել էին, բայց գոյացությունը նորից վերադարձել և հասել էր լյարդ ու թոքեր: Ճառագայթները և քիմիան այլևս չէին օգնում:Լեգենդը գամված էր մահճակալին, «պալիատիվ բուժում» էր ստանում, գիտական լեզվից թարգմանաբար՝ նրան ցավազրկողներ էին ներարկում ֆիզիկական տառապանքը թեթևացնելու համար:Արքայի մահվան մասին լուրը հայտնեց նրա դուստրը՝ Կելի Դու Նասիմենտուն:«Ամեն ինչով քեզ ենք պարտական, քո հանդեպ մեր սերն անսահման է, հանգչիր խաղաղությամբ»,- սոցցանցում գրել է դուստրը:Ապա հրապարակվեց Ալբերտ Էյնշտեյնի անվան հիվանդանոցի վարչակազմի հաղորդագրությունը:«Վշտով հայտնում ենք Էդսոն Արանտես Դու Նասիմենտուի՝ Պելեի վախճանի մահվան մասին, մահը վրա է հասել 2022 թվականի դեկտեմբերի 29-ին՝ 15:27-ին: Մահվան պատճառն են հաստ աղիքի քաղցկեղն ու դրա առաջացրած բարդությունները: Հիվանդանոցը ցավակցում է ընտանիքին և բոլոր նրանց, ովքեր վշտացած են մեր սիրելի Արքայի մահվան լուրից»:Դեկտեմբերի առաջին կեսին նա շրջապատված էր հարազատներով և գիտեր, որ հեռանում է: Այդ վիճակում նա հեռուստացույցով հետևում էր Քաթարում ֆուտբոլի առաջնության խաղերին, երկրպագում իր հարազատ Բրազիլիային:Հավաքականի անհաջողությունից հետո նա սոցցանցում շնորհակալություն հայտնեց խաղի համար ու հավատացրեց, որ Բրազիլիան անպայման տեսանելի ապագայում կդառնա ֆուտբոլի աշխարհի չեմպիոն:Նրան անվանել են Ֆուտբոլի արքա: Արքաներին պետական պատիվներով են հրաժեշտ տալիս:Այսօր Բրազիլիայի ժողովրդին ցավակցություններ են հայտնել Միացյալ Նահանգների գործող և նախկին նախագահներ Ջո Բայդենը, Բարաք Օբաման, Բիլ Քլինթոնը, պետական քարտուղար Էնթոնի Բլինքենը, ֆուտբոլում Բրազիլիայի մշտական մրցակից երկրի՝ Արգենտինայի նախագահ Ալբերտո Ֆերնանդեսը, Բոլիվիայի, Հոնդուրասի, Մեքսիկայի, հարավամերիկյան մյուս երկրների ղեկավարները:Տխուր լուրին արձագանքել է Եվրոպան՝ Իտալիայի վարչապետ Ջորջա Մելոնին Պելեին անվանել է «ֆուտբոլի և ընդհանրապես սպորտի կատարելության օրինակ»:Ֆրանսիայի նախագահ Էմանյուել Մակրոնը Պելեի լուսանկարին գրություն է կցել՝ «Խաղը. Արքան. Հավերժությունը»:Հատուկ ցավակցական ուղերձով Բրազիլիայի նախագահ Բոլսոնարուին է դիմել Ռուսաստանի նախագահ Վլադիմիր Պուտինը:Դժվար է թվարկել ցավակցություն հայտնողների ցանկը, երևի թե բավական է պարզապես բացել աշխարհի քաղաքական քարտեզը:Հայաստանի վարչապետ Նիկոլ Փաշինյանը և Հայաստանի ֆուտբոլի ֆեդերացիան էլ են ցավակցություն հայտնել Պելեի մահվան կապակցությամբ:Պելեի հիշատակին հարգանքի տուրք են մատուցում մեր օրերի գերաստղերը՝ Մեսսին, Նեյմարը, Ռոնալդուն, Մբապեն, ազգային հավաքականներն ու ակումբները:Ռոնալդու. «Խորին ցավակցություններս Բրազիլիային և Էդսոն Արանտես Դու Նասիմենտուի ընտանիքին: Հավերժական Արքա Պելե, քո հեռանալը ցավ է պատճառում ամբողջ ֆուտբոլային աշխարհին: Դու ոգեշնչման աղբյուր ես միլիոնների համար: Միշտ զգացել եմ քո բարի վերաբերմունքն ու սերն իմ նկատմամբ: Պելեի հիշատակն առհավետ կլինի բոլորիս սրտում, բոլոր նրանց, ովքեր սիրում են ֆուտբոլը: Հանգչիր խաղաղությամբ, Արքա»:Գերմանացի աստղ Մեսութ Օզիլ. «Ես հավատում եմ, որ Երկնային հավաքականը, որի կազմում են հիմա Մարադոնան և Պելեն՝ անպարտելի է»:ՖԻՖԱ-ն ևս սուգ է հայտարարել, կենտրոնակայանի մուտքի մոտ տեղադրված դրոշները կիսով չափ իջեցվել են:«Մենք կորցրեցինք Պելեին, թագավորին, և նրա բացակայությունը միշտ կզգանք, բայց իրականում մենք նրանից երբեք չենք զրկվի, նա առհավետ մեզ հետ է, ֆուտբոլ սիրող յուրաքանչյուր մարդու հետ՝ հենց այն ամենի համար, ինչ նա տվել է ֆուտբոլին, այն էմոցիաների համար, որոնք պարգևել է ֆուտբոլ սիրողներին»,- ասել է ՖԻՖԱ-ի նախագահ Ջանի Ինֆանտինոն:Իսկ ֆուտբոլի աշխարհում շարքային հպատակները սգում են արքայի մահը և չեն թաքցնում արցունքները:Երկրպագու Էվերտոն Լուսիո. «Պելեն մեզ համար պարզապես «Սանտոսի» ֆուտբոլիստ չէր, նա մեր կյանքի մի կասն էր, կարծես, հարազատին ենք կորցրել»:Երկրպագու Էդուարդո դի Կարվալյո Դու Նասիմենտու. «Ցանկանում ենք, որ նրա ընտանիքը մխիթարվի, թող տասը համարի մարզաշապիկն այլևս ոչ ոք չկրի, դա նրա համարն է»:Բրազիլացի Նեյմարն էլ է կրում այդ համարը: Այսօր նա գրել է սոցցանցում. «Պելեից առաջ «տասն» ընդամենը թիվ էր, գեղեցիկ խոսք է, լսել եմ ժամանակին, բայց անավարտ է, այսօր ուզում եմ ավելացնել՝ Պելեից առաջ ֆուտբոլն ընդամենը սպորտ էր, նա ամբողջությամբ փոխեց ֆուտբոլը, դարձրեց արվեստ, զվարճանք, տոն, նա խոսքի իրավունք տվեց աղքատներին, հատկապես սևամորթներին, նա աշխարհին ճանաչել տվեց Բրազիլիան, և Բրազիլիան իր կարգավիճակը բարձրացրեց շնորհիվ Արքայի, նա գնաց, բայց հրաշքը մնաց»:1366 խաղ, 1281 գոլ: Թե ով էր Պելեն նույնիսկ մրցակիցների համար՝ կարելի է հասկանալ ծանոթանալով նրա 1000-րդ գոլի պատմությանը:999-րդ գոլից հետո ամբողջ աշխարհը սպասում էր ռեկորդին, մի քանի խաղ անհաջող անցավ: Եվ ահա 1969-ի նոյեմբերի 19-ին «Վասկո Դա Գամայի» թիմի հետ խաղում նշանակվեց 11-մետրանոց:Եվ այդ թիմի երկրպագուները սկսեցին վանկարկել «Պելե-Պելե», ցանկանալով, որ «Սանտոսի» հանճարեղ ռմբարկուն իրենց թիմի դարպասը խփի1000-րդ գոլը: Դա գուցե միայն Բրազիլիայում էր հնարավոր:Ու թերևս ամենաարդար, դիպուկ խոսքի հեղինակը ֆուտբոլը ստեղծած երկրի՝ Անգլիայի լեգենդար խաղացող, ֆուտբոլի աշխարհի 1966 թվականի չեմպիոն սըր Բոբի Չարլթոնն է, ով ասել է «Ֆուտբոլը ստեղծվել է Պելեի համար»:   "
Սպորտ,Աշխարհի գավաթի ոսկե մեդալակիրը պարտքով է հասել Դուբայ," 36-ամյա Գրետա Վարդանյանը օրերս Դուբայում կայացած աշխարհի գավաթի առաջնությունում չեմպիոնի կոչում է նվաճել ու տուն վերադարձել երկու ոսկե մեդալով։«Սա 55 կիլոգրամ քաշային կարգում անձնական պայքարով առաջին տեղը նվաճեցի, իսկ 55 ու 61 քաշային կարգերում երեք մոտեցումներից հաշվարկով նվաճեցի նաև էլի ոսկե մեդալը», - ասաց Գրետան։Գրետան Հայաստանը ներկայացնող միակ մարզիկն էր Դուբայում, թեև, ասում է, հաշմանդամություն ունեցող ևս երկու ծանրամարտիկներ կարող էին մասնակցել ու մեդալներ նվաճել, սակայն նախարարություն գումար չի տրամադրել, ինքն էլ պարտքով է գնացել. - «Անկեղծ եմ ասում, ուզում եմ բոլոր հայությունն էլ իմանա՝ մենք պարտքով ենք գնացել էս մրցումներին։ Մոտավորապես մեկ միլիոն ու կեսի գումար։ Ու ես մրցումներին գնացել եմ երկու օր ուշացումով, որովհետև մինչ էդ մենք գումար էինք հայթայթում։ Բացման արարողությանը չենք հասցրել, փակման արարողությանը չենք մնացել, որովհետև ամեն մի գիշերը էնտեղ հյուրանոցում գումար արժեր»։Այսօր համայնքապետարանում գյումրեցի մարզիկներին դրամական պարգևներ հանձնեցին։ Քաղաքապետ Վարդգես Սամսոնյանը ասաց՝ չի իմացել, որ Գրետան պարտքով է աշխարհի գավաթի խաղերին մեկնել. - «Չենք իմացել։ Բնականաբար, անցած անգամները դիմել են, մենք էդ չափով օգնել ենք, բայց էս անգամ չենք իմացել։ Մեր համար շատ ուրախալի է, գնացել են ևս մեկ մեդալ են բերել մեր երկրի, մեր քաղաքի համար։ Մենք մեր ունեցած ֆինանսի շրջանակում նաև փորձենք օգնել»։Գրետան 88-ի երկրաշարժին է կորցրել երկու ոտքերը, այն ժամանակ երկու տարեկան էր։ Աղետից ընդամենը երկու օր առաջ էին նոր բնակարան տեղափոխվել, որն առաջին իսկ ցնցումներից փլվել է՝ ծնողները զոհվել են, ինքն էլ հաշմանդամություն ձեռք բերել։Հաշմանդամությունը, սակայն, չի խանգարել, որ Գրետան փոքրուց սպորտով զբաղվի։ Սկզբում հաշմանդամային սայլակավազք, հետո լեռնադահուկային սպորտ, հիմա էլ ծանրամարտ։ Տարբեր միջազգային մրցույթների է մասնակցել։Գրետան ասում է, որ սպորտի նախարարությունը հավասար աչքով չի նայում իրենց նորստեղծ՝ հաշմանդամություն ունեցող անձանց ծանրամարտի ֆեդերացիային, որը ղեկավարում է ինքը։ Նախարարությունը մի փոքր գումարով աջակցել է մի քանի ամիս առաջ Վրաստանում կայացած եվրոպայի առաջնության մասնակցության համար, մնացածը անհատ բարերարների միջոցներով. - «Մեր ազգային պարալիմպիկ կոմիտեն կարողացավ անհատ հովանավորներ գտնել, մի փոքր մարզական սնունդով ապահովել ինձ և Սվետային, որ կարողանանք էդ վիտամինները ընդունելով, հավելյալ սնունդ ստանալով ավելի բարձր նվաճումներ ունենանք։ Անհատ հովանավորների միջոցով է եղել էդ ամեն ինչը»։Ինչո՞ւ են տարբերություն դնում, չէ՞ որ նույն երկիրն ենք ներկայացնում, նույն դրոշը բարձրացնում, նեղսրտած է Գրետան. - «Ուղղակի ցավը էն է, որ նույն մարզիկը նույն տեղում մասնակցելով, ինքը ստանում է ավելի բարձր գումար, նույն մարզիկը պարալիմպիկ սպորտաձևով գնում-մասնակցում է, ոսկե մեդալներով, բրոնզե մեդալներով հետ է վերադառնում, բայց երկու անգամ ավելի ցածր գումար է ստանում։ Ուզում ենք, որ պարալիմպիկ մարզաձևն էլ, մեր հաշմանդամային սպորտաձևն էլ մեր կառավարությունը, մեր ղեկավարությունը, մեր նախարարությունը, վարչապետության անձնակազմը, բոլորը մեզ հավասար չափեն և դատեն։ Որովհետև նույն եռագույնը մենք ենք բարձրացնում, նույն հայ ազգի ներկայացուցիչ ենք։ Ուզում ենք, որ ամեն ինչ հավասար լինի»։Հաշմանդամային ծանրամարտով զբաղվող 13 մարզիկ կա ֆեդերացիայում։ Նրանցից 3-ն են, որ մեդալներ են նվաճել։ Մի քանի անգամ, երբ դիմել են պետական ֆինասական աջակցության համար, այսպիսի պատասխան են ստացել. - «Դուք որ գնաք դուրս, մեդալ չեք բերելու, հաջողություններ չեք ունենալու, էդ ուղղակի ֆինանսական ծախսեր են... Իսկ մենք ապացուցում ենք մեր յուրաքանչյուր քայլով, որ մենք գնում ենք մեդալով հետ վերադառնալու ակնկալիքով»։Մի քանի ամիս է կրկին անհատ բարերարների օգնությամբ պարապմունքները տեղափոխել են ավելի հարամարավետ մարզադահլիճ՝ անհրաժեշտ գույքով կահավորված։ Գրետայի մարզիչը հիմա ամուսինն է, այն էլ՝ երբ վերադառնում է մարտական հերթափոխից։ Հիմնական մարզիչը արտագա աշխատանքի է։ Գրետան երկու երեխաների է մեծացնում։ Նպատակ ունի մասնակցել ու մեդալ նվաճել էս ինչ թվին կայանալիք Փարիզի պարալիմպիկ խաղերում։ "
Սպորտ,Արգենտինան՝ ֆուտբոլի աշխարհի եռակի չեմպիոն," Արգենտինայի հավաքականը երրորդ անգամ դարձավ ֆուտբոլի աշխարհի չեմպիոն:Կիրակի երեկոյան աշխարհի կրկնակի չեմպիոններ Արգենտինայի և Ֆրանսիայի ընտրանիների անչափ դրամատիկ հանդիպմամբ ավարտվեց Քաթարում անցկացվող աշխարհի առաջնությունը:Եզրափակիչում նախ արգենտինացիները երկու անգամ գրավեցին ֆրանսիացիների դարպասը՝ 23-րդ րոպեին Լիոնել Մեսսին՝ 11-մետրանոցից, և Անխել Դի Մարիան՝ 36-րդ րոպեին: Սակայն երկրորդ խաղակեսի վերջում Կիլիան Մբապեն նախ կրճատեց հաշվի տարբերությունը՝ 80-րդ րոպեին, ապա մեկ րոպե անց վերականգնեց հավասարակշռությունը:Թիմերը մեկական գոլ փոխանակեցին նաև լրացուցիչ կես ժամում՝ Մեսսին՝ 108-րդ րոպեին, և Մբապեն՝ 118-րդ րոպեին՝ կրկին 11-մետրանոցից:Ի վերջո, հետխաղյա 11-մետրանոցներում ավելի հաջողակ էին արգենտինացիները՝ 4:2, և Արգենտինայի հավաքականը երրորդ անգամ նվաճեց աշխարհի գավաթը:Լիոնել Մեսսին ճանաչվեց առաջնության լավագույն ֆուտբոլիստ, Կիլիան Մբապեն՝ լավագույն ռմբարկու՝ 8 գոլով, Արգենտինայի դարպասապահ Էմիլիանո Մարտինեսը՝ լավագույն դարպասապահ:Արգենտինայի հավաքականն անհաջող էր մեկնարկել Քաթարի աշխարհի առաջնությունում՝ 1:2 հաշվով պարտվելով Սաուդյան Արաբիայի ընտրանուն, այնուհետև 2:0 հաշվով հաղթել է Մեքսիկային ու Լեհաստանին, 1/8 եզրափակիչում 2:1 հաշվով հաղթել է Ավստրալիային, քառորդ եզրափակիչում ոչ-ոքի՝ 2:2 է խաղացել Նիդերլանդների հետ, ապա հետխաղյա 11-մետրանոցներով հաղթել 4:3 հաշվով, կիսաեզրափակիչում 3:0 հաշվով առավելության է հասել Խորվաթիայի նկատմամբ:Ֆրանսիայի հավաքականը առաջնության խմբային փուլում 4:1 հաշվով հաղթել է Ավստրալիային, 2:1 հաշվով՝ Դանիային, 0:1 հաշվով զիջել է Թունիսին, 1/8 եզրափակիչում 3:1 հաշվով հաղթել է Լեհաստանին, քառորդ եզրափակիչում՝ 2:1 հաշվով Անգլիային, կիսաեզրափակիչում՝ 2:0 հաշվով Մարոկկոյի ընտրանուն:Ֆրանսիան աշխարհի առաջնությունում գրավեց երկրորդ տեղը և արժանացավ արծաթե մեդալների՝ 2018-ին նվաճած աշխարհի գավաթը փոխանցելով Արգենտինային, երրորդ տեղը գրավեց և բրոնզե մեդալների արժանացավ Խորվաթիան, որը չորս տարի առաջ երկրորդն էր: No media source currently available  "
Սպորտ,Խորվաթիան՝ ֆուտբոլի աշխարհի առաջնության բրոնզե մեդալակիր," Շաբաթ երեկոյան Քաթարում ֆուտբոլի աշխարհի 2022 թվականի առաջնության նախավերջին խաղում Խորվաթիայի ազգային հավաքականը 2:1 հաշվով առավելության հասավ Մարոկկոյի ընտրանու նկատմամբ և գրավեց երրորդ տեղը՝ նվաճելով բրոնզե մեդալները:Հանդիպման հաշիվը 7-րդ րոպեին բացեց Ջոշկո Գվարդիոլը, 9-րդ րոպեին Աշրաֆ Դարին վերականգնեց հավասարակշությունը, սակայն 42-րդ րոպեին խորվաթները կրկին առաջ անցան՝ գոլի հեղինակ դարձավ Միսլավ Օրշիչը: Երկրորդ խաղակեսում գոլ չգրանցվեց՝ չնայած երկու թիմերի դարպասների մոտ մի քանի սուր պահերին:Խորվաթիան 2018 թվականին Ռուսաստանում տեղի ունեցած աշխարհի ֆուտբոլի առաջնության եզրափակչում պարտվել է Ֆրանսիային և վաստակել արծաթե մեդալները: Քաթարում կիսաեզրափակիչում Խորվաթիայի թիմը զիջել է Արգենտինային: Խմբային փուլում խորվաթները ոչ-ոքի են ավարտել հանդիպումները Մարոկկոյի և Բելգիայի հետ, հաղթել են Կանադային, 1/8 և քառորդ եզրափակիչներում ոչ-ոքի են խաղացել Ճապոնիայի և Բրազիլիայի հետ, որոնց նկատմամբ առավելության են հասել հետխաղյա 11-մետրանոցներով, իսկ կիսաեզրափակիչում զիջել են Արգենտինայի ընտրանուն:Մարոկկոն արաբական և աֆրիկյան երկրներից առաջինն է, որը կարողացել է անցնել կիսաեզրափակիչ և այդպիսով պատմական նվաճում է գրանցել:Մարոկկացիներն այդ ճանապարհին հաղթել են անցած առաջնության բրոնզե մեդալակիր Բելգիային, աշխարհի 2010 թվականի չեմպիոն Իսպանիային և Եվրոպայի 2016-ի չեմպիոն Պորտուգալիային, բայց կիսաեզրափակիչում պարտվել են գործող չեմպիոն Ֆրանսիային:Վաղը Քաթարում տեղի կունենա Ֆրանսիա-Արգենտինա եզրափակիչը, և դրանով ֆուտբոլի աշխարհի 2022 թվականի առաջնությունը կավարտվի:2026 թվականի աշխարհի առաջնությունը համատեղ կանցկացնեն Միացյալ Նահանգները, Կանադան և Մեքսիկան:  "
Սպորտ,"Դալիչ. «Մարոկկոյի հավաքականում բարձր որակներով, բարձր ոգով ֆուտբոլիստներ են, բարդ խաղ կլինի»"," Խորվաթիայի ֆուտբոլի ազգային հավաքականը պատրաստվում է Քաթարում ֆուտբոլի աշխարհի առաջնության բրոնզե մեդալների համար Մարոկկոյի հետ դեկտեմբերի 17-ին կայանալիք խաղին: Խորվաթների մարզիչ Զլատկո Դալիչը գովեստով է խոսել մրցակիցների մասին:«Մարոկկոն հիշեցնում է մեր թիմը 4.5 տարի առաջ: Ոչ ոք չէր սպասում, որ Մարոկկոն այդքան առաջ կգնա: Նրանց թիմում բարձր որակներով, բարձր ոգով ֆուտբոլիստներ են, նրանք միասնական են, հանդիպումից հանդիպում նրանք ավելի լավ էին խաղում, դա կլինի բարդ խաղ»,- ասել է Դալիչը:Խորվաթիան նախորդ առաջնությունում վաստակել է արծաթե մեդալները: Մարոկկոն արաբական և աֆրիկյան թիմերից առաջինն է, որը կարողացել է հասնել կիսաեզրափակիչ: Քաթարում խմբային փուլում Մարոկկո-Խորվաթիա հանդիպումն ավարտվել է 0-0 հաշվով:Կիրակի օրը Ֆրանսիայի և Արգենտինայի հավաքականները կմրցեն Աշխարհի գավաթի համար, և այդ եզրափակիչով Քաթարում ֆուտբոլի աշխարհի 2022 թվականի առաջնությունը կավարտվի:  "
Սպորտ,Ֆուտբոլի աշխարհի ակումբային հաջորդ առաջնությանը կմասնակցի 32 թիմ," Ֆուտբոլի աշխարհի 2025 թվականի ակումբային առաջնությանը կմասնակցեն 32 թիմեր, այն կանցկացվի Քաթարում ավարտին մոտեցող աշխարհի ազգային հավաքականների առաջնության ձևաչափով: Այդ մասին ասել է ՖԻՖԱ-ի նախագահ Ջանի Ինֆանտինոն:Հիմա ակումբային առաջնությանը մասնակցում է 7 թիմ: Առաջնությունը կանցկացվի չորս տարին մեկ անգամ:Ինֆանտինոյի համոզմամբ, դրանից ստացված եկամուտը մեծ խթան կլինի սպորտի զարգացման համար:Նա ասել է, որ ՖԻՖԱ-ն ենթադրում է 2022-26 թվականների ընթացքում 11 միլիարդ դոլարի եկամուտ ապահովել, ընդ որում այդ հաշվարկում ներառված չէ 2025-ի ակումբային առաջնությունից ակնկալվող գումարը:2026 թվականի ֆուտբոլի աշխարհի առաջնությունը համատեղ կանցկացնեն Միացյալ Նահանգները, Կանադան և Մեքսիկան:Առաջիկա ակումբային առաջնությունը պետք է անցկացվեր այս տարի, սակայն հետաձգվել է Քաթարում ազգային հավաքականների առաջնության կապակցությամբ և տեղի կունենա 2023-ի փետրվարին Մարոկկոյում:  "
Սպորտ,Երկուական անգամ աշխարհի գավաթը նվաճած Ֆրանսիան և Արգենտինան անցան եզրափակիչ," Քաթարում ֆուտբոլի աշխարհի առաջնության երկրորդ կիսաեզրափակիչը ոչ միայն մարզական, այլև քաղաքական հարաբերությունների համատեքստում էր հետաքրքիր:Ֆրանսիա-Մարոկկո: Տևական ժամանակաշրջանում Մարոկկոն, ինչպես և մի շարք արաբական այլ երկրներ, Ֆրանսիայի գաղութն էր:Ծագումով մարոկկացի մեծ թվով մարդիկ վաղուց հաստատվել և ապրում են Ֆրանսիայում:Քաղաքական, քաղաքակրթական, պատմական և հոգեբանական ժառանգությունը բարդ է և վիճահարույց: Ֆրանսիայում չէին բացառում, որ խաղից հետո կարող են տեղի ունենալ ընդհարումներ:Մինչդեռ, երկու թիմերի ֆուտբոլիստների միջև կոշտ ու լարված պայքար էր, սակայն միտումնավոր կոպիտ խաղ չգրանցվեց: Հավաքականները միմյանց նկատմամբ ցուցաբերեցին գերագույն հարգանք և ընդգծված պրոֆեսիոնալ վերաբերմունք:Հաշիվը 5-րդ րոպեին բացեց ֆրանսիացի Տեո Էրնանդեսը` դա կիսաեզրափակիչներում ամենաարագ գոլն է 1958 թվականից ի վեր. 64 տարի առաջ Շվեդիայում աշխարհի ապագա չեմպիոն Բրազիլիայի հարձակվող Վավան 2-րդ րոպեին գոլ է խփել Ֆրանսիայի դարպասը:Տեո Էրնանդեսի եղբայրը՝ Լուկասը նույնպես Ֆրանսիայի հավաքականի կազմում է: Քաթարում Ավստրալիայի հետ առաջին իսկ խաղում նա ծանր վնասվածք է ստացել և վերադարձել հայրենիք:«Խաղում եմ երկուսիս համար: Ես հպարտանում եմ եղբորովս, նա՝ ինձնով: Հիմա նա ծանր վիճակում է, բոլորս նրան սատարում ենք, ուզում եմ հաղթել հանուն Լուկասի», - ասել է Տեոն:43-րդ րոպեին մարոկկացի Ջավադ Էլ Յամիքը «մկրատով» կարող էր հավասարեցնել հաշիվը, բայց գնդակը դիպավ դարպասաձողին: Եթե գնդակն անցներ դարպասը, դա, անուշտ, կլիներ ամենագեղեցիկ գոլերից մեկը Քաթարում:Երկրորդ խաղակեսում մարոկկացիներն անձնուրաց գրոհում էին, ցուցադրում էին արդիական գրագետ ու հարձակողական ֆուտբոլ և մի քանի անգամ կարող էին գոլ խփել:Կարելի է ասել, որ երկրորդ խաղակեսի մեծ մասն անցավ մարոկկացիների առավելությամբ, և աշխարհի գործող չեմպիոնը ստիպված էր պաշտպանվել ու մի քանի դրվագներում հրաշքով փրկվեց:Այնուամենայնիվ ,79-րդ րոպեին Ռանդալ Կոլո Մուանին մոտ տարածությունից «գնդակահարեց» Մարոկկոյի դարպասը:Այդ գոլը հնարավոր դարձավ նրա խաղընկերների կազմակերպած հմուտ գործողությունների ու հատկապես Կիլիան Մբապեի հրաշալի անձնական տեխնիկայի շնորհիվ:Մարոկկոյի 26-հոգանոց հավաքականի 14 անդամները ծնվել են արտասահմանում: Շատերը խաղում են եվրոպական լավագույն լիգաներում: Մարզիչ Վալիդ Ռեգրագուին ծնվել է Փարիզի արվարձանում:«Մենք ունենք շատ երկրպագուներ արաբական և աֆրիկյան երկրներից, ես բարձր եմ գնահատում իմ ֆուտբոլիստներին», - ասել է մարզիչը:Մարոկկոյի թիմի միջազգային նվաճումները հիմնականում գրանցվել են Աֆրիկայի մայրցամաքի մրցաշարերում:Մարոկկոն 1978-ին շահել է Աֆրիկայի գավաթը,1980-ին երրորդն էր, 2004-ին՝ երկրորդը: Իսկ 2018-ին և 2020-ին թիմը դարձել է Աֆրիկայի առաջնությունների չեմպիոն:Ֆրանսիայի ընտրանին 1958-ին և 1986-ին ֆուտբոլի աշխարհի առաջնություններում երրորդ տեղն է գրավել: 1998-ին և 2018-ին դարձել է աշխարհի չեմպիոն, իսկ 2006-ին արծաթն է վաստակել:Շաբաթ օրը ֆուտբոլի աշխարհի առաջնության բրոնզե մեդալները կխաղարկեն կիսաեզրափակիչներում պարտված Խորվաթիայի և Մարոկկոյի թիմերը:Դեկտեմբերի 18-ին Քաթարում ֆուտբոլի աշխարհի 2022 թվականի առաջնությունը կավարտվի Արգենտինա-Ֆրանսիա եզրափակիչով:   "
Սպորտ,Արգենտինան հինգերորդ անգամ դուրս եկավ ֆուտբոլի աշխարհի առաջնության եզրափակիչ ," Քաթարում «Լուսայիլի» մարզադաշտում դեկտեմբերի 13-ին տեղի ունեցավ ֆուտբոլի աշխարհի առաջնության առաջին կիսաեզրափակիչը՝ Արգենտինա-Խորվաթիա:32-րդ րոպեին արգենտինացիները ստացան 11-մետրանոցի իրավունք, և Լիոնել Մեսսին խփեց աշխարհի առաջնություններում իր 11-ր գոլը: Դա հավաքականի ռեկորդ է:38-րդ րոպեին Խուլիան Ալվարեսը հաշիվը դարձրեց 2-0: Հանդիպման երկրորդ խաղակեսի 69-րդ րոպեին Մեսսիի փոխանցումից հետո Ալվարեսը խփեց իր երկրորդ և թիմի երրորդ գոլը:Այսպիսով, կիսաեզրափակիչում Արգենտինան 3-0 հաշվով հաղթեց Խորվաթիային:Քաթարում Մեսսին դեկտեմբերի 13-ի դրությամբ խփել է 5 գոլ և կատարել է 3 գոլային փոխանցում:2018 թվականի առաջնության արծաթե մեդալակիր Խորվաթիայի հավաքականը Քաթարում ընդգրկված էր F խմբում: Մրցաշարի բացահայտում համարվող Մարոկկոյի հետ խաղն ավարտվել է 0-0: Խորվաթիան Կանադային հաղթել է 4-1: Բելգիայի հետ խաղում գոլազուրկ ոչ ոքիից հետո խորվաթները F խմբում գրավել են երկրորդ տեղը:Մեկ ութերորդ եզրափակիչում Ճապոնիայի հետ հաղն ավարտվել է 1-1, հետխաղային 11-մետրանոցներով հաղթել են խորվաթները՝ 3-1:Քառորդ եզրափակիչում Բրազիլիայի հետ դրամատիկ խաղի արդյունքը վերստին վճռվել է 11-մետրանոցներով՝ հիմնական և լրացուցիչ ժամանակն ավարտվել է 1-1, և տուգանային «փոխհրաձգությունում» ավելի դիպուկ են գտնվել խորվաթները՝ 4-2:Արգենտինայի ընտրանին Քաթարում հանդես է եկել C խմբում, և հենց առաջին խաղում ծնվել է մեծ սենսացիա՝ հարավամերիկյան թիմը 1-2 հաշվով զիջել է Սաուդյան Արաբիայի հավաքականին:Այդ սառը ցնցուղը, թերևս, սթափեցնող դեր է կատարել, և մնացած բոլոր հանդիպումներում Մեսսիի թիմը հասել է հաջողության՝ Մեքսիկայի հետ՝ 2-0, Լեհաստանի հետ՝ 2-0:C խմբում գրավելով առաջին տեղը, Արգենտինան մեկ ութերորդ եզրափակիչում Ավստրալիայի հետ խաղում հաղթել է 2-1:Ապա քառորդ եզրափակիչում Նիդերլանդների հետ հանդիպումն ավարտվել է ոչ-ոքի՝ 2-2 , և 11-մետրանոցներով արգենտինացիները հաղթել են 4-3 հաշվով:Մինչև Քաթարի առաջնությունը երկու թիմերը խաղացել են 5 անգամ, արդյունքը հավասար է՝ 2-ական հաղթանակ, մեկ ոչ-ոքի:Արգենտինայի ընտրանին 1978 և 1986 թվականներին դարձել է ֆուտբոլի աշխարհի չեմպիոն, իսկ 1990 և 2014 թվականներին արծաթ է շահել:Դեկտեմբերի 14-ին տեղի կունենա երկրորդ կիսաեզրափակիչը՝ Ֆրանսիա-Մարոկկո: Այդ հանդիպման հաղթողը կիրակի օրն աշխարհի գավաթի համար կպայքարի Արգենտինայի հետ:Պարտված թիմը շաբաթ օրը բրոնզե մեդալների համար կխաղա Խորվաթիայի ընտրանու հետ:   "
Սպորտ,Ֆրանսիան դրամատիկ խաղում պահեց հաղթանակը և դուրս եկավ կիսաեզրափակիչ," Ֆուտբոլի աշխարհի գործող չեմպիոն Ֆրանսիայի ազգային հավաքականը դեկտեմբերի 10-ին Ալ Խորում մեկ քառորդում հաղթեց Անգլիայի թիմին:Հավասար ու հետաքրքիր խաղում հաշիվը 17-րդ րոպեին հեռահար հարվածով բացեց ֆրանսիացի Օրելիեն Չուամենին:Երկրորդ խաղակեսի 54-րդ րոպեին Անգլիան վաստակեց 11-մետրանոցի իրավունք, և ընտրանու ավագ Հարի Քեյնը դիպուկ հարվածով գնդակն ուղարկեց Ուգո Յորիսի դարպասը՝ 1-1:Այստեղ ինտրիգն այն է, որ երկուսն էլ ընկերներ են և խաղում են Լոնդոնի «Տոտտենհեմում», որտեղ Քեյնն առաջատար ռմբարկուն է և ակումբի ավագը:78-րդ րոպեին վետերան Օլիվիե Ժիրուն գլխի հարվածով առաջ մղեց ֆրանսիացիներին՝ 2-1:Մեծագույն դրամա եղավ 84-րդ րոպեին՝ դիմելով VAR համակարգի օգնությանը՝ բրազիլացի մրցավար Վիլտոն Սամպայոն նշանակեց երկրորդ 11-մետրանոցը ֆրանսիացիների դարպասը:Նշանակետին նորից մոտեցավ Քեյնը: Հավանաբար գերլարված վիճակում՝ նա գնդակը հուժկու հարվածով ուղարկեց դարպասաձողից մի 2-3 մետր վերև:Խաղից հետո ֆրանսիացի Օլիվիե Ժիրուն ասաց, որ երջանիկ է վճռական գոլը խփելու կապակցությամբ:Անգլիացի Ջորդան Հենդերսոնը «Լիվերպուլից», անդրադառնալով Քեյնի անհաջող 11-մետրանոցին, ասաց, որ թիմը բոլոր դեպքերում վստահում է ավագին: «Առանց նրա մենք այստեղ (Քաթարում աշխարհի առաջնություն-խմբ.) չէինք հասնի»,- ասել է Հենդերսոնը:Այսպիսով Անգլիան պարտվեց, իսկ Ֆրանսիան դեկտեմբերի 14-ին կիսաեզրափակիչում կխաղա Մարոկկոյի հետ: Ենթադրվում է, որ դա կլինի անչափ լարված խաղ, այդ թվում՝ քաղաքական հանգամանքների բերումով:Դրանից մեկ օր առաջ՝ դեկտեմբերի 13-ին, առաջին կիսաեզրափակիչում կհանդիպեն Արգենտինայի և Խորվաթիայի ընտրանիները:  "
Սպորտ,Արաբական ֆուտբոլի մեծ նվաճումը՝ Մարոկկոյի ընտրանին դուրս եկավ կիսաեզրափակիչ," Ֆուտբոլի աշխարհի առաջնության մեկ քառորդում Մարոկկոյի հավաքականը դեկտեմբերի 10-ին Ալ Թումամայի մարզադաշտում 1-0 հաշվով հաղթեց Պորտուգալիայի թիմին և դուրս եվավ կիսաեզրափակիչ:Գոլը 42-րդ րոպեին խփեց Յուսեֆ Էն-Նեսիրի, ով խաղում է իսպանական Լա Լիգայում հանդես եկող «Սևիյա» ակումբում:Սա աննախադեպ նվաճում է: Մինչ այդ ֆուտբոլի աշխարհի առաջնությունների պատմության ընթացքում արաբական ոչ մի հավաքական չի հայտնվել մոլորակի լավագույն թիմերի քառյակում և վաստակել մեդալների համար պայքարելու իրավունքը:Պարտված Պորտուգալիայի ավագ Կրիշտիանու Ռոնալդուն արցունքն աչքերին հեռացավ մարզադաշտից:Դեկտեբմերի 14-ին կիսաեզրափակիչում Մարոկկոն կխաղա այսօր Երևանի ժամանակով 23:00-ին մեկնարկելիք Անգլիա-Ֆրանսիա հանդիպման հաղթողի հետ: "
Սպորտ,Խորվաթիան և Արգենտինան կխաղան կիսաեզրափակչում," Աշխարհի հնգակի չեմպիոն Բրազիլիայի հավաքականը, որի անունն առնչվում է մարզաշապիկի գույնին՝ Selecao Canarinho («Վառ դեղին ընտրանի»), նորից չկարողացավ անցնել կիսաեզրափակիչ:Քաթարում ֆուտբոլի աշխարհի առաջնության մեկ քառորդում Խորվաթիայի թիմի հետ խաղի հիմնական ժամանակն ավարտվեց 0-0:Լրացուցիչ կես ժամն անցավ լարված պայքարում: 105+1 րոպեին գեղեցիկ անցումով ու նույնքան գեղեցիկ հարվածով Նեյմարը հաշիվը դարձրեց 1-0: Բրազիլական ֆուտբոլի երդվյալ երկրպագուները հավատացին, որ կիսաեզրափակիչ տանող դուռն այլևս չի փակվի:Բայց տեղի ունեցավ քիչ սպասելին՝ 117-րդ րոպեին Բրունո Պետկովիչը հեռահար ցածր հարվածով հավասարեցրեց հաշիվը, և խորվաթները ոչ միայն փրկեցին վիճակն, այլև հոգեբանական առավելություն ստացան:Հետխաղային 11-մետրանոցներով Խորվաթիան հաղթեց 4-2 և դուրս եկավ կիսաեզրափակիչ:Ի դեպ, այդ օրը Նեյմարը խփեց իր 77-րդ գոլը «Վառ դեղին ընտրանու» կազմում: Նա այդ ցուցանիշով հասավ Մեծն Պելեին, բայց արդյո՞ք կգերազանցի: Դժվար է ասել, քանի որ նա դեռ ամիսներ առաջ հայտնել է, որ Քաթարի առաջնությունից հետո կհեռանա հավաքականից:Այսպիսով, հինգ առաջնություն շարունակ հենց եվրոպական ընտրանիներն են բրազիլացիների առաջ փակում չեմպիոնության համար պայքարելու դուռը, և այդ ֆենոմենը մարզական լրագրողներն անվանել են «բրազիլական անեծք»:Արգենտինա-Նիդերլանդներ: Եվ էլի 11-մետրանոցներ: Բայց դրան նախորդեց դրամատիկ 120 րոպե: Նախ Նոել Մոլինան 35-րդ րոպեին Լիոնել Մեսսիի ֆանտաստիկ նուրբ փոխանցումից հետո խփեց առաջին գոլը՝ 1-0:Ապա արդեն ինքը լիդերը վստահ հարվածով իրացրեց արդար նշանակված 11-մետրանոցը:Այդ գոլով Մեսսին կրկնեց արգենտինացի Գաբրիել Բատիստուտայի՝ աշխարհի առաջնություններում 10 խփած գոլերի ռեկորդը, և ինչո՞ւ չէ՝ հաջորդ խաղում կարող է առաջ անցնել:2-0 հաշիվը մեկ քառորդում լուրջ հայտ է, բայց հոլանդացիները կամային թեժ պայքար տարան, ցույց տալով, որ մտադիր չեն հանձնվել: Վաուտ Վեգհորստը գոլ խփեց: Ապա 90+11 րոպեին նա հավասարեցրեց հաշիվը:Թվաց, թե ինչպես օրվա առաջին խաղում հաշիվը հավասարեցրած հավաքականը հոգեբանական առավելություն կստանա: Լրացուցիչ ժամանակը ոչինչ չփոխեց: Հերթական անգամ Քաթարում արդյունքը պետք է վճռվեր հետխաղային 11-մետրանոցներով:Արգենտինացիներն այդ «մենամարտում» հաղթեցին 4-2 հաշվով և անցան կիսաեզրափակիչ ու դեկտեմբերի 13-ին կպայքարեն Խորվաթիայի հետ:Դեկտեմբերի 10-ին մեկ քառորդում տեղի կունենան Մարոկկո-Պորտուգալիա և Անգլիա-Ֆրանսիա հանդիպումները:  "
Սպորտ,Մեկնարկում են ֆուտբոլի աշխարհի առաջնության քառորդ եզրափակիչի խաղերը," Քաթարում այսօր կշարունակվեն ֆուտբոլի աշխարհի առաջնության հանդիպումները։ Պայքարի մեջ են մնացել 8 հավաքականներ։Քառորդ եզրափակիչ փուլը կբացեն Խորվաթիան և Բրազիլիան, ավելի ուշ ուժերը կչափեն Նիդերլանդներն ու Արգենտինան։ Այս զույգերի հաղթողները մի քանի օրից կխաղարկեն եզրափակիչի ուղեգիրը։Վաղը կիսաեզրափիչ դուրս գալու համար կպայքարեն Մարոկկոն ու Պորտուգալիան, ավելի ուշ կկայանա Անգլիա-Ֆրանսիա հանդիպումը։Եզրափակիչ հանդիպումը դեկտեմբերի 18-ին է։   "
Սպորտ,Մարոկկոն և Պորտուգալիան դուրս եկան քառորդ եզրափակիչ և դեկտեմբերի 9-ին իրար հետ կխաղան ," Արաբական թիմի պատմական հաղթանակըՔաթարում ֆուտբոլի աշխարհի առաջնության 1/8 եզրափակիչում դեկտեմբերի 6-ին հանդիպեցին Մարոկկոյի և Իսպանիայի հավաքականները:Հավասար ու լարված խաղում երկու թիմերն էլ շատ զգուշավոր էին գործում: Խաղի հիմնական և լրացուցիչ ժամանակն ավարտվեց 0-0: Հետխաղային 11-մետրանոցների արդյունքում գրանցվեց նոր սենսացիա՝ 2010 թվականի աշխարհի չեմպիոն և 2008 ու 2012 թվականների Եվրոպայի չեմպիոն Իսպանիան չիրացրեց երեք 11-մետրանոց: Մարոկկացիները վրիպեցին մեկ անգամ, բայց խփեցին երեքը:Այսպիսով՝ Իսպանիան 11-մետրանոցներով պարտվեց 0-3 հաշվով և կհեռանա Քաթարից, իսկ Մարոկկոն անցավ քառորդ եզրափակիչ, ինչը պատմական նվաճում է արաբական ֆուտբոլի համար:1/8 եզրափակիչի ամենախոշոր հաշվով հաղթանակը Ենթադրվում էր, որ 1/8 եզրափակիչի մյուս խաղը կլինի շատ ավելի բարդ և անկանխատեսելի արդյունքով, բայց ի զարմանս շատերի՝ պորտուգալացիները շվեյցարացիների հետ խաղի հենց առաջին հատվածում երկու գեղեցիկ գոլերով ցույց տվեցին, որ շատ վճռական են տրամադրված և, ի տարբերություն առաջին զույգի, մտադիր չեն հանդիպումը ձգելով հասցնել 11-մետրանոցներին:Ընդ որում, գոլերը գրանցվեցին առանց Ռոնալդուի մասնակցության, ով դաշտ դուրս եկավ խաղի վերջում, երբ ամեն բան պարզ էր:17-րդ րոպեին Գոնսալո Ռամոսը սուր անկյունից հուժկու հարվածով գնդակն ուղարկեց շվեյցարացիների դարպասի վերին ձախ անկյունը:33-րդ րոպեին վետերան պաշտպան, 39-ամյա Պեպեն, ով այդ օրը կրում էր ավագի ժապավենը, գլխի դիպուկ հարվածով հաշիվը դարձրեց 2-0:50-րդ րոպեին Ռամոսը խփեց իր երկրորդ և ընտրանու երրորդ գոլը: Այդ պահից այլևս կասկած չկար, որ մեկ քառորդում տեղի կունենա Մարոկկո-Պորտուգալիա հանդիպումը:55-րդ րոպեին Ռաֆայել Գուերեյրոն գնդակն ուղարկեց շվեյցարացիների դարպասը: Դա կարծես լիներ Ռամոսի առաջին գոլի պատճենը՝ 4-0:Կարճ ժամանակ անց՝ 58-րդ րոպեին, շվեյցարացիներից Մանուել Ականջին հաշիվը դարձրեց 1-4:66-րդ րոպեին Ռամոսը դարձավ հեթ-տրիկի հեղինակ: Իսկ Ռաֆայել Լեաոն 90+2 րոպեին հեռահար հարվածով խփեց ևս մեկ գոլ: Վերջնական արդյունքը 6-1, դա ամենախոշոր հաշիվն է առաջնության 1/8 եզրափակիչում:Երկօրյա ընդմիջումից հետո՝ դեկտեմբերի 9-ին Քաթարում կմեկնարկեն ֆուտբոլի աշխարհի առաջնության քառորդ եզրափակիչի հանդիպումները:   "
Սպորտ,Խորվաթիան և Բրազիլիան հաղթեցին և կհանդիպեն քառորդ եզրափակիչում," Քաթարում ֆուտբոլի աշխարհի առաջնության 1/8 եզրափակիչում դեկտեմբերի 5-ին Ալ Վաքրա ավանի «Ալ Ջանուբ» մարզադաշտում տեղի ունեցավ Ճապոնիա-Խորվաթիա հանդիպումը:Հաշիվը 43-րդ րոպեին բացեց ճապոնացի Դայցեն Դաեդան: Երևի շատերն այդ պահին ակամա մտածեցին, որ հնարավոր է նոր սենսացիա՝ աշխարհի արծաթե մեդալակիր Խորվաթիայի պարտությունը:Բայց 55-րդ րոպեին Իվան Պերիշիչը վերականգնեց հավասարությունը: Լրացուցիչ կես ժամում հաշիվը չփոխվեց՝ 1-1: Առաջին անգամ Քաթարում հերթը հասավ հետխաղային 11-մետրանոց հարվածներին:Հայտնի է, որ 11-մետրանոցները վիճակախաղ է, ոչ մի թիմ չի համարձակվի պնդել, թե անպայման կհաղթի:Ուրեմն էլի, առնվազն՝ տեսականորեն, հնարավոր էր Ռուսաստանում 2018 թվականի աշխարհի առաջնության եզրափակիչ դուրս եկած խորվաթական հրաշալի թիմի պարտությունը:Բայց շատ արագ պարզվեց, որ կարգապահ, կազմակերպված և անձնուրաց խաղով աչքի ընկնող ճապոնացիները հոգեբանորեն ընդհանրապես պատրաստ չեն 11-մետրանոցներին:2018-ին Մոսկվայում Խորվաթիայի դարպասապահ Դանիել Սուբաշիչը 1/8 եզրափակիչում Դանիայի հետ խաղում ետ մղեց երեք 11-մետրանոց:2022-ին Քաթարում նույնը կրկնեց Զագրեբի «Դինամո»-ի կազմում հանդես եկող Խորվաթիայի ընտրանու դարպասապահ Դոմինիկ Լիվակովիչը:Մինամինոն վրիպեց, Վլաշիչը խփեց՝ 0-1, Միտոման վրիպեց, Բրոժովիչը խփեց՝ 0-2, հետո Ասանոն խփեց՝ 1-2, Լիվայան վրիպեց՝ 1-2, բայց վրիպեց նաև Յոշիդան, և Պաշալիչի անվրեպ 11-մետրանոցով խաղն ավարտվեց խորվաթների հաղթանակով:Խորվաթիան անցավ քառորդ եզրափակիչ, որտեղ դեկտեմբերի 12-ին կմրցի Բրազիլիայի ընտրանու հետ:Բրազիլիան 1/8 եզրափակիչում հանդիպեց Հարավային Կորեայի հետ: Աշխարհի հնգակի չեմպիոնների առավելությունն ակնհայտ էր:Վինիշիուս Ջունիորը 7-րդ, Նեյմարը 11-մետրանոցից 13-րդ, Ռիչարլիսոնը 29-րդ և Լուկաս Պակուետան 36-րդ րոպեներին գրավեցին մրցակցի դարպասը: Առաջին խաղակեսից հետո՝ 4-0 հօգուտ բրազիլացիների, ամեն ինչ արդեն որոշվել էր:Երկրորդ խաղակեսի 76-րդ րոպեին հարավկորեացի Պակ Սուն-հոն հեռահար հոյակապ հարվածով հաշիվը դարձրեց 1-4:Բրազիլացիներն իրենց խոշոր հաշվով հաղթանակը նվիրեցին վատառողջ Պելեին՝ խաղից հետո դաշտում պարզելով Ֆուտբոլի Արքայի նկարով պաստառը:Դեկտեմբերի 6-ին 1/8 եզրափակիչում տեղի կունենան Մարոկկո-Իսպանիա և Պորտուգալիա-Շվեյցարիա հանդիպումները:   "
Սպորտ,Անգլիան հաղթեց Սենեգալին և քառորդ եզրափակիչում կխաղա Ֆրանսիայի հետ ," Կիրակի օրը Քաթարում ֆուտբոլի աշխարհի առաջնության 1/8 եզրափակիչի երկրորդ խաղում ֆուտբոլի հիմնադիր երկրի՝ Անգլիայի հավակականն Ալ Խոր ավանի «Ալ Բայթ» մարզադաշտում ուժերը չափեց Սենեգալի ընտրանու հետ:Սենեգալցիները հազվադեպ էին գրոհում, Լիվերպուլի «Էվերտոն»-ի դարպասապահ Ջորդան Փիքֆորդը թերևս ընդամենը մեկ վտանգավոր հարված ետ մղեց:Սենեգալցիները հաճախ էին տակտիկական սխալներ գործում դաշտի կենտրոնում, ինչն անգլիացիներին ընձեռում էր գնդակը խլելու և հետաքրքիր գրոհներ նախաձեռնելու հնարավորություն:Բավական հավասար և ոչ այնքան դիտարժան կես ժամից հետո խաղը սրվեց, և վերջապես Ջորդան Հենդերսոնը «Լիվերպուլ»-ից 38-րդ րոպեին գրավեց անգլիական Պրեմիեր լիգայում Լոնդոնի «Չելսի»-ի կազմում հանդես եկող սենեգալցի Էդուարդ Մենդիի պաշտպանած դարպասը:Առաջին խաղակեսի ավարտին՝ 45+3 րոպեին, հաջողության հասավ անգլիացիների ավագ, Լոնդոնի «Տոտենհեմ»-ի հարձակվող Հարի Քեյնը: Դա նրա առաջին գոլն է Քաթարում:Ապա երկրորդ խաղակեսի 57-րդ րոպեին երրորդ գոլը խփեց 21-ամյա երիտասարդ Բուկայո Սական Լոնդոնի «Արսենալ»-ից:3-0 հաշվով հաղթանակից հետո անգլիացիները դեկտեմբերի 10-ին քառորդ եզրափակիչում կխաղան լեհերին դեկտեմբերի 4-ին 3-1 հաշվով հաղթած ֆրանսիացիների հետ:«Շատ բարդ խաղ կլինի, նրանք [ֆրանսիացիները] աշխարհի գործող չեմպիոնն են, բայց մենք ամեն ինչ կանենք, որ պատրաստ լինենք», - ասել է Քեյնը:Դեկտեմբերի 5-ին1/8 եզրափակիչում տեղի կունենան Ճապոնիա-Խորվաթիա և Բրազիլիա-Հարավային Կորեա հանդիպումները:  "
Սպորտ,"Ֆրանսիան անցավ մեկ քառորդ, մրցակիցը կլինի Անգլիա-Սենեգալ հանդիպման հաղթողը"," Քաթարում ֆուտբոլի աշխարհի առաջնության մեկ ութերորդ փուլում այսօր տեղի ունեցավ Ֆրանսիայի և Լեհաստանի հավաքականների հանդիպումը:Առաջին խաղակեսի ավարտին՝ 44-րդ րոպեին, հաշիվը բացեց Օլիվիե Ժիրուն: Դա 36-ամյա վետերանի 52-րդ գոլն էր հավաքականի կազմում:Այդպիսով, Ժիրուն գերազանցեց աշխարհահռչակ Թիերի Անրիին և դարձավ այսօրվա դրությամբ Ֆրանսիայի հավաքականի բոլոր ժամանակների լավագույն ռմբարկուն:Դե իսկ երկրորդ խաղակեսի 74 և 90+1 րոպեների նոր սերնդի գերաստղ Կիլիան Մբապեն երկու չքնաղ հեռահար հարվածներով հաշիվը դարձրեց 3-0:Այդուհանդերձ, 90+9 րոպեին ֆրանսիացիները տուգանային հրապարակում ձեռքով խաղացին, և Ռոբերտ Լևանդովսկին ստացավ 11-մետրանոցի իրավունք:Նրա առաջին հարվածից հետո գնդակը հայտնվեց դարպասապահ Ուգո Յորիսի ձեռքերում, բայց մրցավար Խեսուս Վալենսուելան Վենեսուելայից արձանագրեց, որ Յորիսը հարվածից առաջ շարժվել և կես քայլ առաջ է գնացել դարպասային գծից և ստիպեց կրկնել հարվածը:Այս անգամ Լևանդովսկին չվրիպեց, այդպես խաղն ավարտվեց 3-1 հօգուտ ֆրանսիացիների:Դեկտեմբերի 10-ին Ֆրանսիայի ընտրանին մեկ քառորդում կխաղա դեկտեմբերի 4-ին կայանալիք Անգլիա-Սենեգալ հանդիպման հաղթողի հետ:   "
Սպորտ,Քաթար-22. Նիդերլանդները և Արգենտինան անցան մեկ քառորդ և կխաղան իրար հետ," Դեկտեմբերի 3-ին Քաթարում տեղի ունեցան ֆուտբոլի աշխարհի առաջնության մեկ ութերորդի առաջին երկու հանդիպումները:Նիդերլանդները հաղթեց ԱՄՆ-ին, գոլերը խփեցին 10-րդ րոպեին հոլանդացի Մեմֆիս Դեպայը, 45+1 րոպեին Դեյլի Բլինդը, 76-րդ րոպեին Հաջի Ռայթը կրճատեց հաշիվը, բայց 81-րդ րոպեին Դենզել Դյումֆրիզը այն դարձրեց 3-1:Ապա սկսվեց Արգենտինա-Ավստրալիա հանդիպումը՝ 1000-րդը Լիոնել Մեսսիի պրոֆեսիոնալ կարիերայում:Թվում էր, թե 21-րդ դարի լավագույն ֆուտբոլիստներից Մեսսիի առաջնորդած թիմն առանց բարդությունների մեծ առավելությամբ կհաղթի, բայց «սոքերուզները»՝ այդպես են ավստրալացի ֆուտբոլիստներին անվանում երկրպագուները, արժանի դիմադրություն ցույց տվեցին:Լիոնել Մեսսին 35-րդ րոպեին գեղեցիկ հարվածով խփեց առաջին գոլը: Երկրորդ խաղակեսի 57-րդ րոպեին Խուլիան Ալվարեսը հաշիվը դարձրեց 2-0:77-րդ րոպեին գրանցվեց արգենտինացի Էնցո Ֆերնանդեսի ինքնագոլը: Դրանից հետո արգենտինացիները կարող էին ևս 2-3 գոլ խփել, բայց չստացվեց: Ավստրալացիներն էլ կարող էին հավասարեցնել հաշիվը, սակայն նոր գոլ չեղավ, հանդիպումն ավարտվեց Արգենտինայի հաղթանակով՝ 2-1:Այսպիսով, Նիդերլանդները և Արգենտինան դուրս եկան մեկ քառորդ և այդ փուլում իրար հետ էլ կխաղան: Դա տեղի կունենա դեկտեմբերի 9-ին:Իսկ դեկտեմբերի 4-ին մեկ ութերորդում տեղի կունենան Ֆրանսիա Լեհաստան և Անգլիա-Սենեգալ հանդիպումները:   "
Սպորտ,Մեծն Պելեի պատկերը Քաթարի բարձրագույն երկնաքերին," Քաթարի մայրաքաղաք Դոհայում 300 մետր բարձրությամբ Aspire Tower երկնաքերի վրա արտապատկերվել է «Ֆուտբոլի արքա» Պելեի նկարը և բարեմաղթանքով լուսագիրը՝ «Արագ կազդուրվի՛ր,Պելե»:Նկարն արտապատկերվել է Նիդերլանդներ-ԱՄՆ խաղի ժամանակ: Պելեն առողջական լուրջ խնդիրներով օրերս վերստին փոխադրվել է հիվանդանոց:Reuters լրատվական գործակալության փոխանցմամբ, Սան Պաոլո քաղաքի Ալբերտ Այնշտայնի հիվանդանոցի վարչությունը հայտնել է, որ Պելեի մոտ ի հայտ է եկել շնչառական վարակ, նրա վիճակը կայուն է:Folha de Sao Paul («Սան Պաոլոյի թերթ») պարբերականը հաղորդել է, որ աղիների քաղցկեղ ունեցող Պելեին քիմիաթերապիան այլևս չի օգնում:Պելեն ստանում է պալիատիվ խնամք, որը թույլ է տալիս մեղմել մշտական ցավերը և հևոցը:82-ամյա հանճարեղ մարզիկը՝ Էդսոն Արանտես դու Նասիմենտոն, ով ավելի հայտնի է Պելե անունով, աշխարհի միակ եռակի չեմպիոնն է և համարվում է 21-րդ դարի լավագույն ֆուտբոլիստը:  "
Սպորտ,Հերթական սենսացիան Քաթարում՝ պարտվեց նաև Բրազիլիայի թիմը," Քաթարում ֆուտբոլի առաջնության խմբային փուլն ավարտվեց: Հետայսու պայքարը կշարունակեն միայն հաղթողները:Դեկտեմբերի 2-ին H խմբում Հարավային Կորեան հաղթեց Պորտուգալիային՝ 2-1: Առաջին գոլը 5-րդ րոպեին խփեց պորտուգալացի Ռիկարդո Օրտան: Պորտուգալացիներն արդեն անցել էին 1/8 եզրափակիչ և հիմնական կազմից շատերին չէին հայտավորել:Կիմ Յոն Հվոնը 27-րդ րոպեին հավասարեցրեց հաշիվը: 90+1-րդ րոպեին էլ Հվան Հի Չհանը հաղթական գոլը խփեց:H խմբում տեղի ունեցավ Գանայի և Ուրուգվայի ընտրանիների հանդիպումը: Հարավամերիկացիները հաղթեցին՝ 2-0: Գոլերը 26-րդ և 32-րդ րոպեներին խփեց Գիորգիան դե Արասկետան: Բայց հավաքականը չանցավ1/8, քանի որ էլի էին գոլեր պետք:Ուրուգվայցիները պնդում են, որ անարդարացի են պարտվել, քանի որ մրցավարը կարող էր առնվազն երկու 11-մետրանոց նշանակել: Պորտուգալիայի պարտությունը փակեց ուրուգվայցիների առաջ 1/8-ի դուռը և հաջորդ փուլ անցավ Հարավային Կորեան: Լուիս Սուարեսը խաղից հետո արցունքները չէր կարողանում զսպել:G խմբում կայացան վերջին երկու հանդիպումները: Սերբիան 2-3 հաշվով պարտվեց Շվեյցարիային: Հաշիվը 20-րդ րոպեին բացեց Ջերդան Շաքիրին: Սերբ Ալեքսանդր Միտրովիչը 26-րդ րոպեին այն դարձրեց 1-1: Դուշան Վլահովիչը 35-րդ րոպեին սերբերի երկրորդ գոլը խփեց:Շվեյցարացի երկրպագուների շրջանում խուճապ սկսվեց, բայց առաջին խաղակեսի նախավերջին րոպեին շվեյցարացի Բրիլ Էմբոլոն հավասարեցրեց հաշիվն, իսկ ընդմիջումից երեք րոպե անց՝ 48-րդ րոպեին Ռեմո Ֆրոյլերը հաղթանակ պարգևեց Շվեյցարիային՝ 3-2:Զուգահեռ ընթանում էր Կամերունի և Բրազիլիայի հավաքականների հանդիպումը: Բրազիլացիներն արդեն ապահովել էին 1/8-ի ուղեգիրը:Կամերունը հաղթեց 1-0 հաշվով, գոլը 90+2 րոպեին խփեց թիմի ավագ Վինսենթ Աբուբաքարը: Նա ուրախությունից հանեց շապիկը և 90+3 րոպեին ստացավ երկրորդ դեղին քարտը, որին ըստ կանոնների անմիջապես հաջորդեց կարմիրը:Աշխարհի հնգակի չեմպիոն Բրազիլիայի պարտությունը Քաթարի առաջնության հերթական սենսացիան է:Դեկտեմբերի 3-ից սկսվում է1/8 եզրափակիչի փուլը: Այդ օրը տեղի կունենան Նիդերլանդներ-ԱՄՆ և Արգենտինա-Ավստրալիա հանդիպումները: "
Սպորտ,"Քաթար-2022, օր 12-րդ. Երկու սենսացիա՝ Գերմանիան չանցավ հաջորդ փուլ, Իսպանիան պարտվեց Ճապոնիային"," Քաթարում ֆուտբոլի աշխարհի առաջնությունում 1/8 անցած թիմերի մեծ մասն արդեն հայտնի է:F խմբում Խորվաթիան կարողացավ 0-0 հաշվով ավարտել հանդիպումը Բելգիայի հետ և անցնել մյուս փուլ:2018 թվականի առաջնության բրոնզե մեդալակիրներն ավարտեցին ելույթը: Բելգիայի հավաքականի իսպանացի մարզիչ Ռոբերտ Մարտինեսն արդեն հայտնեց հրաժարականի մասին:Կանադայի հավաքականը 1-2 հաշվով զիջեց Մարոկկոյի թիմին: Ի դեպ, բոլոր գոլերը մարոկկացիները խփեցին: Առաջինը 4-րդ րոպեին հաջողության հասավ Հաքիմ Զիյեշը: 23-րդ րոպեին Յուսեֆ Էն Նասիրին հաշիվը դարձրեց 2-0, իսկ 40-րդ րոպեին էլ ինքնագոլի հեղինակ դարձավ Նայեֆ Ագուերդը:Ապա E խմբում գրանցվեցին երկու սենսացիաներ: Ճապոնիան հաղթեց Իսպանիային 2-1 հաշվով: Հաշիվը 11-րդ րոպեին բացեց իսպանացի Ալվարո Մորատան: Երկրորդ խաղակեսի սկիզբը շոկային էր աշխարհի և Եվրոպայի նախկին չեմպիոնների համար՝ Ռիցու Դոան 48-րդ րոպեին հավասարեցրեց հաշիվը: 51-րդ րոպեին տեղի ունեցավ անհասկանալի բան՝ գնդակը մի քանի սանտիմետրով հայտնվեց դաշտից դուրս, սակայն ճապոնացիներն այն վերադարձին և Աո Տանական գոլ խփեց: Զարմանալի թվաց, թե ինչպես VAR համակարգը դա չգրանցեց:Մասնագետները մանրամասն ուսումնասիրել են դրվագը, այն վերլուծելով նաև 3D պատկերի օգնությամբ: Պարզվում է, որ գնդակը հատել է գիծը, բայց ոչ ամբողջությամբ, գնդակի մի մասը 1-2 սանտիմետրով մնացել է գծի վրա, հետևաբար մրցավարները ճիշտ որոշում են կայացրել գրանցելով այդ գոլը:Այս դեպքում Ռոնալդուն էլ կարող է պնդել, որ իրենից չպետք է խլեին և Ֆերնանդեշի հաշվին գրանցեին Ուրուգվայի հետ խաղում 54-դ րոպեին խփած գոլը և ասել, որ այդ դրվագում նա մազերի ծայրով դիպել է գնդակին: Մի խոսքով, VAR -ը շատ կարևոր և հզոր օգնական է, բայց հուսալիությունը 100 տոկոսանոց չէ:E խմբում Կոստա Ռիկան 2-4 հաշվով զիջեց Գերմանիային: Հաշիվը բացեց Սերժ Գնաբրին, այն հավասարեցրեց Յելտսին Տեխեդան, 70-րդ րոպեին տհաճ վիճակում հայտնվեց աշխարհահռչակ դարպասապահ և ընտրանու ավագ Մանուել Նոյերը, ով ինքնագոլի հեղինակ դարձավ:Գերմանացիներին միայն հաղթանակ էր պետք, ընդ որում՝ խոշոր հաշվով: Նրանք նետվեցին առաջ: Կայ Հավերցը 73-րդ և 85-րդ րոպեներին, ապա Նիկլաս Ֆյուլկրուգն 89-րդ րոպեին ապահովեցին «մայնշաֆթի» հաղթանակը 4-2 հաշվով, սակայն դա բավական չէր:Այսպիսով, Գերմանիան և Իսպանիան գրանցեցին 4-ական միավոր, բայց գնդակների տարբերության հաշվին մյուս փուլ անցան իսպանացիները: Դե իսկ առաջին տեղն այդ խմբում գրավեցին «Ծագող արևի երկրի» ֆուտբոլիստները:Այդպես արձանագրվեց օրվա երկրորդ սենսացիան՝ ինչպես և 2018-ին, Գերմսանիայի թիմն այս անգամ էլ խմբից դուրս չեկավ:Փորձառու ռմբարկու Թոմաս Մյուլերը ներողություն խնդրեց երկրպագուներից և հայտնեց, որ անցկացրեց իր վերջին հանդիպումը հավաքականի կազմում: Ամենայն հավանականությամբ, կլինեն նաև այլ կադրային վճիռներ:Դեկտեմբերի 2-ին H խմբում տեղի կունենան Հարավային Կորեա-Պորտուգալիա և Գանա-Ուրուգվայ հանդիպումները:G խմբում Սերբիան կխաղա Շվեյցարիայի, իսկ Կամերունը Բրազիլիայի հետ:Դեկտեմբերի 3-ից մեկնարկելու է 1/8 փուլը: Այդ օրը տեղի կունենան Նիդերլանդներ-ԱՄՆ և Արգենտինա-Ավստրալիա խաղերը:Դեկտեմբերի 4-ին նախատեսվում են Ֆրանսիա-Լեհաստան և Անգլիա-Սենեգալ հանդիպումները:Դեկտեմբերի 5-ին ճապոնացիները խաղալու են անցած առաջնության արծաթե մեդալակիր խորվաթների հետ:Դեկտեմբերի 6-ին Մարոկկոն կմրցի աշխարհի նախկին չեմպիոն Իսպանիայի հետ:1/8-ի մյուս զույգերը կորոշվեն դեկտեմբերի 2-ի հանդիպումների արդյունքում:   "
Սպորտ,Քաթար-2022. Նոր սենսացիա՝ աշխարհի չեմպիոնը պարտվեց," Քաթարում ֆուտբոլի աշխարհի առաջնության ընթացքում գրանցվում են նոր սենսացիաներ: D խմբում տեղի ունեցավ Թունիսի և Ֆրանսիայի ընտրանիների հանդիպումը:Ֆրանսիացիներն արդեն ապահովել էին փլեյօֆ դուրս գալու իրավունքը, և Դիդիե Դեշամը առաջատար աստղերին թողել էր պահեստայինների նստարանին:58-րդ րոպե, թունիսցի Վահբի Խազրին ներխուժեց տուգանային հրապարակ և դիպուկ հարվածով հաշիվը դարձրեց 1-0:Դրանից հետո ֆրանսիացիները կազմակերպեցին բազում գրոհներ, դաշտ դուրս եկան Անտուան Գրիզմանը, Կիլիան Մբապեն, Օսման Դեմբելեն, բայց այդ օրը գրանցվեց այս առաջնության ամենաանսպասելի սենսացիաներից մեկը՝ Թունիսը պարտության մատնեց աշխարհի գործող չեմպիոններ ֆրանսիացիներին:Նույն D խմբում գրանցվեց ևս մեկ խոշոր սենսացիա՝ ֆուտբոլային գերտերությունների ընտանիքի անդամ չհամարվող Ավստրալիան 1-0 հաշվով պարտության մատնեց եվրոպական ուժեղ թիմերից մեկին՝ Դանիային, գոլը 60-րդ րոպեին խփեց Մեթյու Լեքին:Ապա սկսվեց C խմբի թիմերի դրամատիկ պայքարը: Արգենտինացիները 48-րդ րոպեին Ալեքսիս Մակ Ալիստերի և 68-րդ րոպեին Խուլիան Ալվարեսի գոլերի շնորհիվ հաղթեցին Լեհաստանի հավաքականին 2-0 հաշվով: Ի դեպ, մեծն Մեսսին առաջին խաղակեսում չիրացրեց 11-մետրանոցը:Զուգահեռ ընթանում էր Սաուդյան Արաբիա-Մեքսիկա խաղը: Մեքսիկացիներն Էնրի Մարտինի՝ 47-րդ և Լուիս Չավեսի՝ 52-րդ րոպեներին խփած գոլերով, թվում էր, թե ապահովեցին իրենց տեղը փլեյօֆում, բայց վերջին վայրկյաններին՝ 90+5-րդ րոպեին Սալեմ Ավդալսարին Սաուդյան Արաբիայից խփեց մեկ գոլ, որը երջանկություն պարգևեց... լեհերին:Մեքսիկան հաղթեց ու դուրս մնաց, իսկ լեհերը պարտվեցին և անցան փլեյօֆ գոլերի հաշվարկով:Արդեն հայտնի են 1/8-ի զույգերից մի քանիսը: Դեկտեմբերի 3-ին կխաղան Արգենտինան և Ավստրալիան, դեկտեմբերի 4-ին՝ Ֆրանսիան և Լեհաստանը:Ավելի վաղ հայտնի էր դարձել, որ փլեյօֆի առաջին ռաունդում տեղի կունենան Նիդերլանդներ-ԱՄՆ և Անգլիա-Սենեգալ հանդիպումները:Դեկտեմբերի 1-ին F խմբում Բելգիան կխաղա Խորվաթիայի, իսկ Կանադան՝ Մարոկկոյի հետ: E խմբում տեղի կունենան Ճապոնիա- Իսպանիա և Կոստա Ռիկա-Գերմանիա հանդիպումները:   "
Սպորտ,Ֆուտբոլի արքային նորից հոսպիտալացրել են ," Ֆուտբոլի աշխարհի եռակի չեմպիոն և մարզասերների շրջանում «Ֆուտբոլի արքա» հռչակված Պելեն վերստին հայտնվել է հիվանդանոցում:ESPN մարզական հեռուստակայանը վկայակոչել է բժիշկներին, որոնց փոխանցմամբ, Պելեի մոտ կան բազմաթիվ այտուցներ և սրտի անբավարարություն:2021 թվականին Պելեի հաստ աղիքում չարորակ ուռուցք են հայտնաբերել և վիրահատել են: Դրանից հետո նոր ուռուցքներ են գոյացել աղիներում, լյարդում, և թոքում:Պելեն՝ նույնինքը Էդսոն Արանտես դու Նասիմենտուն, 82 տարեկան է: Նա միակ ֆուտբոլիստն է, ով երեք անգամ դարձել է աշխարհի չեմպիոն՝ 1958, 1962 և 1970 թվականներին: Բրազիլիայի հավաքականի կազմում նա անցկացրել է 97 հանդիպում և խփել է 77 գոլ:Պելեն հռչակվել է 20-րդ դարի աշխարհի լավագույն ֆուտբոլիստ: Նա խաղացել է բրազիլական «Սանտոսում» և «Նյու Յորք Կոսմոս» ամերիկյան ակումբում: Նրա անունը գրանցվել է Գինեսի ռեկորդների գրքում որպես ֆուտբոլիստ, ով կարիերայի ընթացքում 1279 գոլ է խփել:  "
Սպորտ,Աշխարհի առաջնության պատմության ընթացքում առաջին անգամ հանդիպումը կսպասարկեն միայն կին մրցավարներ," Ֆուտբոլի աշխարհի առաջնությունների պատմության ընթացքում տղամարդկանց ընտրանիների հանդիպումն առաջին անգամ կսպասարկի միայն կանանցից կազմված մրցավարների թիմը:Գլխավոր մրցավար Ստեֆանի Ֆրապարտը Ֆրանսիայից, Նեուզա Բաքը Բրազիլիայից և Քարեն Դիասը Մեքսիկայից վաղը E խմբում պետք է սպասարկեն Կոստա Ռիկայի և Գերմանիայի հավաքականների խաղը:Ֆրապարտն անցած շաբաթ C խմբում Լեհաստանի և Մեքսիկայի խաղի ընթացքում կատարել է չորրորդ մրցավարի պարտականությունները:Ֆրապարտի համար դա իր կարիերայում նոր նվաճում է՝ 2020 թվականին նա որպես մրցավար սպասարկել է մեկական խաղ ֆուտբոլի աշխարհի առաջնության տղամարդկանց խմբային փուլում և ՈւԵՖԱ-ի Չեմպիոնների լիգայում:Քաթարում ֆուտբոլի աշխարհի առաջնության մրցավարների թվում են նաև ևս երկու կանայք՝ Սալիմա Մուկասանգան Ռուանդայից և Յամաշիտա Յոշիմին Ճապոնիայից:   "
Սպորտ,"Քաթար-2022, օր տասներորդ. Նիդերլանդները, Սենեգալը, ԱՄՆ-ը և Անգլիան հաղթեցին"," Քաթարում ֆուտբոլի աշխարհի առաջնության տասներորդ օրը A խմբում Նիդերլանդներն առանց դժվարության 2-0 համոզիչ հաշվով հաղթեց տանտերերին: Գոլերը խփեցին՝ 26-րդ րոպեին Կոդի Գակպոն և 49-րդ րոպեին Ֆրենկի դե Յոնգը:Այսպիսով, Քաթարի ընտրանին պարտվեց բոլոր երեք հանդիպումներում, խփեց1 և բաց թողեց 7 գոլ: Դա էր առնվազն 230 միլիարդ դոլար առաջնության կազմակերպմանը տրամադրած երկրի մարզական նվաճումը:Բայց, ամենայն հավանականությամբ, Քաթարի ղեկավարներն ավելին չէին էլ ակնկալում և ուզում էին առաջնությունն անցկացնել երկրի վարկը բարձրացնելու համար:A խմբում նոյեմբերի 29-ին Սենեգալը լարված խաղում հաղթեց Էկվադորին: Հաշիվը 44-րդ րոպեին 11-մետրանոցից բացեց Իսմայիլա Սարրը:Երկրորդ խաղակեսի 67-րդ րոպեին էկվադորցի Մոյզես Կայսեդոն պատասխան գոլ խփեց, բայց կարճ ժամանակ անց՝ 70-րդ րոպեին Կալիդու Կուլիբալին գնդակն ուղարկեց մրցակցի դարպասը, և խաղն ավարտվեց 2-1 հաշվով հօգուտ Սենեգալի:B խմբում Անգլիան խոշոր հաշվով առավելության հասավ Ուելսի նկատմամբ: 50-րդ րոպեին տուգանային հարվածի իրավունք վաստակեցին անգլիացիները, և Մարկուս Ռաշֆորդը բացեց հաշիվը: Տառացիորեն վայրկյաններ անց՝ 51-րդ րոպեին Ֆիլ Ֆոդենը Հարի Քեյնի ճշգրիտ փոխանցումից հետո կրկնապատկեց հաշիվն, իսկ 68-րդ րոպեին Ռաշֆորդը գեղեցիկ հարվածով հաստատեց վերջնական արդյունքը՝ 3-0:Նույն B խմբում զուգահեռ ընթանում էր օրվա ամենաբարդ խաղը՝ Իրան-ԱՄՆ:Ոչ այնքան ֆուտբոլային, որքան քաղաքական հանգամանքներով պայմանավորված այս խաղը, թերևս, ամենաքաղաքականացվածն էր Քաթարում անցկացվող առաջնության առաջին տասնօրյակում:Ամերիկացիներն առաջին խաղակեսում ունեին ակնհայտ առավելություն: Քրիսթիան Պուլիշիչը 38-րդ րոպեին գոլ խփեց և վնասվածք ստացավ:Երկրորդ խաղակեսում ավելի հաճախ գրոհներ կազմակերպեցին իրանցիները, մի քանի անգամ բախտը ժպտաց ամերիկացիներին, հանդիպումն ավարտվեց նրանց հաղթանակով՝ 1-0:Իրանի հավաքականի համար առաջնությունն ավարտվեց՝ նրանք մեկ խոշոր պարտություն կրեցին անգլիացիներից, տպավորիչ հաղթանակ տարան Ուելսի նկատմամբ, բայց դրամատիկ հավասար պայքարում զիջեցին ամերիկացիներին:Նոյեմբերի 30-ին D խմբում տեղի կունենան Թունիս-Ֆրանսիա և Ավստրալիա-Դանիա, իսկ C խմբում՝ Լեհաստան-Արգենտինա և Սաուդյան Արաբիա-Մեքսիկա հանդիպումները:  "
Սպորտ,"Իրանի և ԱՄՆ-ի ազգային հավաքականների հանդիպումը՝ ավելին, քան ֆուտբոլ"," Քաթարում ֆուտբոլի աշխարհի առաջնության տասներորդ օրը Երևանի ժամանակով երեկոյան ժամը 11-ին B խմբում տեղի կունենա Իրանի Իսլամական Հանրապետության և Ամերիկայի Միացյալ Նահանգների ազգային ընտրանիների հանդիպումը, որի արդյունքը մարզական տեսակետից զատ, կունենա նաև մեծ քաղաքական և բարոյահոգեբանական նշանակություն:Հաղթանակի դեպքում Իրանը դուրս կգա «փյել-օֆֆ» փուլ, պարտության դեպքում կհեռանա Քաթարից: Եթե ոչ-ոքի լինի, Իրանը կանցնի «փլեյ-օֆֆ» պայմանով, որ Ուելսը չհաղթի Անգլիային:Իսկ ամերիկացիների առջև դրված խնդիրը չափազանց հստակ է՝ նրանք մեկ ութերորդ դուրս կգան միայն Իրանի թիմին պարտության մատնելու դեպքում:Սա հիրավի ավելին է, քան երկու հավաքականների հանդիպում: Իրանում օր չի անցնում, որ մի տեղ ցույցի ընթացքում չայրեն Միացյալ Նահանգների պետական դրոշը, չվանկարկեն «Մա՛հ Ամերիկային» կարգախոսը, չմեղադրեն ամերիկացիներին հակաիրանական քաղաքականություն վարելու և պատժամիջոցներով շարքային բնակիչներին ցավ պատճառելու համար:Այաթոլաները ժողովրդին ասում են, թե դրսի ուժերն են կազմակերպել և ուղղորդում սեպտեմբերի 16-ին ոստիկանության բաժանմունքում երիտասարդ քուրդ կնոջ՝ Մահսա Ամինիի մահվանը հաջորդած ցույցերն ու անկարգությունները, որոնց ընթացքում զոհվել է առնվազն 445 մարդ, այդ թվում՝ մի քանի տասնյակ երեխաներ և մի քանի տասնյակ իրավապահներ:Այս պայմաններում ամերիկացի ֆուտբոլիստները դիմել են քաղաքական ակցիայի՝ Թվիթերում տեղադրել են B խմբում այսօրվա դրությամբ թիմերի զբաղեցրած տեղերի աղյուսակով նկարը, որում Իրանի դրոշի վրա բացակայել է Իսլամական Հանրապետության զինանշանը: Մնացել են միայն ազգային եռագույնի կանաչ, սպիտակ, կարմիր շերտերը:Ամերիկացիներն ասել են, թե դա ոչ մի դեպքում չի կարելի համարել վիրավորանք Իրանի ժողովրդի հասցեին, նպատակն է համերաշխություն հայտնել Իրանում իրենց իրավունքների համար պայքարող կանանց:«Մենք կանանց իրավունքների աջակիցներ ենք և միշտ ենք աջակցել»,- ասել է հավաքականի կենտրոնական պաշտպան Ուոքեր Ցիմերմանը:Իրանի ֆուտբոլի ֆեդերցիան բողոքով դիմել է ՖԻՖԱ՝ պահանջելով պատժել ամերիկացիներին և վտարել թիմն աշխարհի առաջնությունից, քանի որ այդ գրառմամբ ամերիկյան թիմն անհարգալից վերաբերմուք է դրսևորել Իրանի պետության նկատմամբ և խախտել է ՖԻՖԱ-ի կանոնները:ՖԻՖԱ-ի Կարգապահական կանոնադրության թիվ 13 կետի համաձայն, որևէ անձ կամ անձանց խումբ, որը վիրավորում է պետության արժանապատվությունը կամ կասկածի տակ առնում դրա տարածքային ամբողջականությունը՝ որակազրկվում է առնվազն 10-ը խաղով կամ որոշակի ժամկետով կամ պատժվում կարգապահական այլ միջոցով:Ենթադրվում է, որ ՖԻՖԱ-ն, ամենայն հավանականությամբ, ամերիկյան թիմի նկատմամբ սանկցիա չի կիրառի: Հավաքականի Թվիթերի էջում վիճահարույց նկարը փոխվել է, նորից պատկերված է Իրանի այսօրվա դրոշը: Թերևս, ՖԻՖԱ-ն հանդես կգա նման ակցիաների անթույլատրելիության մասին նախազգուշացումով:Մինչդեռ, դա չի նշանակում որ լարվածություն այլևս չի լինի: Քաթար են ժամանել մեծ թվով իրանցի երկրպագուներ, և նրանց բնավ չի կարելի համարել այաթոլաների ռեժիմի ջատագովներ:Նրանցից շատերը մարզադաշտ են գալիս «նախաայաթոլայական» Իրանի դրոշներով և շապիկներով:Քաթարը չի ցանկանում վնաս հասցնել Իրանի հետ բավական լավ հարաբերություններին և փորձում է մեղմել սուր անկյունները: Մարզադաշտերում քաթարցի աշխատակիցներն արգելում են հին դրոշով կամ դրա պատկերով շապիկներով իրանցիներին ներս մտնել:Իրանցիները շապիկներին կարգախոսներ են՝ «Կին. Կյանք. Ազատություն» և «Մահսա Ամինի»:Վեճերի ընթացքում քաթարցի աշխատողները պահանջում են իրանցիներից գնալ մոտակա խանութ և առանց քաղաքական գրությունների շապիկներ գնել:Ամերիկյան քաղաքացիություն ունեցող իրանցի Շահան Խոսրավանին Քաթար է ժամանել, որ ահազանգի Իրանում մարդու իրավունքների համատարած ոտնահարումների մասին:«Եկել եմ աշխարհի առաջնություն, որ սատարեմ Իրանի ժողովրդին, սա նրա մասին խոսելու լավ առիթ է, մենք գիտենք, որ ազգային հավաքականը ժողովրդի համար չի խոսում, մենք ուզում ենք նաև ամոթանք տալ ֆուտբոլիստներին, ասել՝ «տեսեք՝ աշխարհը կտրել-անցել ենք, որ ձեզ ու բոլորին պատմենք, թե ինչ է Իրանում կատարվում, դուք, տղերք, պարտավոր ենք աջակցել ժողովրդին»,- ասել է Խոսրավանին:Միացյալ Նահանգներում այս մարզաձևի, ինչպես ամերիկացիներն են ասում՝ սոքքերի երկրպագուների թիվը հետզհետե ավելանում է, բայց փաստ է, որ առավել տարածված և ճանաչված են որոշ չափով ռեգբին հիշեցնող ամերիկյան ֆուտբոլը, բեյսբոլը, տափողակով հոկեյը և, իհարկե, թիվ մեկ սպորտ բասկետբոլը:Քաթար հասած ամերիկացի ֆուտբոլասերների զգալի մասին նախևառաջ հետաքրքրում է «փլեյ-օֆֆ» անցնելու նպատակը:«Ոչ մի քաղակականություն, սա սոքքեր է, արդյունքը կանխատեսել չի լինի, եթե հաղթում ենք՝ անցնում ենք հաջորդ փուլ, դա է այսօր որոշվում»,- ասել է Այզեք Բենեթը Հյուսիսային Վիրջինիայից:1998-ին Ֆրանսիայում տեղի ունեցած աշխարհի առաջնությունում Իրանի հավաքականը 2-1 հաշվով հաղթել է ամերիկյան թիմին, դա առայսօր համարվում է ֆուտբոլի պամության ընթացքում առավել քաղաքականացված խաղը: Այս հանդիպումն էլ պետական այրերի ուշադրության կենտրոնում է:«Ինչ վերաբերում է սոքքերին, կամ ինչպես նաև անվանում են՝ ֆուտբոլին: Սպասում եմ ԱՄՆ-ի և Իրանի այսօրվա խաղին, երեկոյան կնայեմ, կերկրպագեմ մերոնց, տեսել եմ Դոհայում Ուելսի հետ առաջին խաղում նրանց կարողությունները: Չեմ կարծում, որ այս խաղն ունի ինչ-ինչ աշխարհաքաղաքական ասպեկտներ: Սա կարող է հետաքրքիր նայվող խաղ լինել, և թող խաղը խոսի իր մասին»,- ասել է ԱՄՆ-ի պետական քարտուղար Էնթոնի Բլինքենը:   "
Սպորտ,Քաթար. Իններորդ օրը՝ 14 գոլ," Քաթարում ֆուտբոլի աշխարհի առաջնության իններորդ օրը սկսվեց G խմբում Կամերունի և Սերբիայի գերդրամատիկ խաղով:Առաջին գոլը 29-րդ րոպեին խփեց կամերունցի Շառլ Կաստելոտոն: Առաջին խաղակեսի վերջին վայրկյաններին սերբերն աներևակայելի ճիգեր գործադրեցին, և 45+1 րոպեին հաշիվը հավասարեցրեց Ստրահինյա Պավլովիչը:Կամերունցիներն ակնհայտորեն շփոթված են և ընկճված: 45+3 րոպեին Սերգեյ Միլինկովիչ-Սավիչը հաշիվը դարձրեց 2-1:Իրավիճակի տերերը սերբերն են: Կամերունցիները նման են հուժկու հարվածից դժվարությամբ ռինգում հավասարակշռությունը պահպանող բռնցքամարտիկի:Երկրորդ խաղակեսի 53-րդ րոպեն՝ Կամերունի դարպասապահ Դեյվիս Էպասին չի կարողանում ետ մղել Ալեքսանդր Միտրովիչի հեռահար հարվածը: 3-1 հօգուտ Սերբիայի: Թվում է, թե արդյունքը պարզ է:Բայց 10 րոպեում տեղի ունեցավ գրեթե աներևակայելին: 63-րդ րոպեին Վինսենտ Աբուբաքարը, ապա 66-րդ րոպեին Էրիկ-Մաքսիմ Չուպո-Մոտինգը հաշիվը դարձրին 3-3, «թրիլերն» ավարտվեց ոչ-ոքի:H խմբում Հարավային Կորեան զիջեց Գանային 2-3: Սա էլ լարված խաղ էր: Նախ Մոհամեդ Սալիսուն՝ 24-րդ, ապա Մոհամեդ Կուդուսը՝ 34-րդ րոպեներին հաշիվը դարձրին 2-0:Երկրորդ խաղակեսի 58-րդ և 61-րդ րոպեներին «Չոնբուկ Հյունդայ Մոտորս» հարավկորեական ակումբի 24-ամյա հարձակվող Չո Գյու Սոնը գեղեցիկ երկու հարվածներով հավասեցրեց հաշիվը: Բայց, ի վերջո, 68-րդ րոպեին Կուդուսը խփեց այդ խաղում իր երկրորդ և իր թիմի երրորդ գոլը:G խմբում տեղի ունեցավ Բրազիլիա-Շվեյցարիա խաղը: Շատ հավասար պայքար, բրազիլացիների գեղեցիկ հնարքներին շվեյցրարացիները պատասխանում են պինդ և կարգապահ պաշտպանությամբ ու բավական վտանգավոր հակագրոհներով: Գոլերի առատություն չեղավ:83-րդ րոպեին «Ռեալ»-ի պաշտպան Կազեմիրոն գեղեցիկ հարվածով խփեց խաղի միակ գոլը՝ 1-0 հաղթեցին աշխարհի հնգակի չեմպիոնները:Ութերորդ օրն ավարտվեց H խմբում Պորտուգալիայի և Ուրուգվայի ազգային հավաքականների լարված խաղով:54-րդ րոպեին պորտուգալացիները բացեցին խաղի հաշիվը, բայց ո՞վ դա արեց: Բրունո Ֆերնանդեշը հեռվից գնդակն ուղարկեց ուրուգվայցիների տուգանային հրապարակը: Էլ ո՞վ պետք է պետք է բարձր ցատկով նետվեր դեպի գնդակը, եթե ոչ Ռոնալդոն: 1-0, սակայն հետագայում պարզվեց, որ նա գլխով չի հասել գնդակին, և գոլը գրանցվեց Բրունոյի հաշվին:«Գուցե մազերով կպավ գնդակին»,- կատակեցին դրվագը կոմպյուտերով վերից վար, աջից ձախ մանրամասն ուսումնասիրած փորձագետները:90+3-րդ րոպեին էլ ուրուգվայցիները տուգանայինում ձեռքով խաղացին, Ռոնալդուին արդեն փոխարինել էին, և 11-մետրանոցն իրացրեց նույն Ֆերնանդեշը՝ 2-0:Բրազիլիան և Պորտուգալիան դուրս եկան «փլեյ-օֆֆ» փուլ:Նոյեմբերի 29-ին A խմբում կհանդիպեն Էկվադորի և Սենեգալի, Նիդերլանդների ու Քաթարի հավաքականները:B խմբում երկու հանդիպում է, մեկը մյուսից սկզբունքային, ամենայն հավանականությամբ շատ լարված պայքար կլինի, քանի որ ակամա ինչ-որ դեր կունենա նաև քաղաքական գործոնը՝ Ուելս-Անգլիա և Իրան-ԱՄՆ:   "
Սպորտ,Նոր սենսացիա Քաթարում. Մարոկկոն հաղթեց Բելգիային," Քաթարում ֆուտբոլի աշխարհի առաջնության ութերորդ օրը E խմբում Ճապոնիայի ընտրանին, որն առաջին խաղում հաղթել է Գերմանիայի հզոր թիմին, նոյեմբերի 27-ին 0-1 հաշվով որոշ չափով անսպասելի պարտություն կրեց Կոստա Ռիկայի թիմից: Հաղթական միակ գոլը գեղեցիկ հարվածով 81-րդ րոպեին խփեց Կեյշեր Ֆուլերը:Ապա F խմբում տեղի ունեցավ Ռուսաստանում 2018 թվականի աշխարհի առաջնությունում բրոնզե մեդալներ վաստակած Բելգիայի հավաքականի հանդիպումը Մարոկկոյի թիմի հետ:«Կարմիր սատանաների» դարպասապահ Տիբո Կուրտուան, հարձակվողներ Էդեն Ազարը, նրա եղբայր Տորգանը, Քևին դե Բրույնեն, Ռոմելու Լուկակուն անզոր գտնվեցին:73-րդ րոպեին Աբդելհամիդ Սաբիրին բացեց հաշիվն, ապա 90+2 րոպեին «վերահսկողական կրակոցով» խաղի վերջնական արդյունքը վավերացրեց Զաքարիա Աբուխլակը՝ 2-0:Երևանի ժամանակով երեկոյան 8-ին F խմբում սկվեց Խորվաթիայի և Կանադայի թիմերի խաղը:Երբ ընդամենը 2-րդ րոպեին կանադացի Ալֆոնսո Դեյվիսը բացեց հաշիվը՝ թվաց, որ նախորդ առաջնությունում երրորդ տեղը գրաված թիմի պարտությունից հետո նոյեմբերի 27-ին կպարտվի նաև երկրորդ տեղը գրավածը:Բայց նախ Անդրեյ Կրամարիչը 36-րդ րոպեին, հետո Մարկո Լիվայան 44-րդ, ապա նորից Կրամարիչը 70-րդ րոպեին և վերջապես Լովրո Մայերն 90+4-րդ րոպեին ապացուցեցին, որ 2022-ի արծաթե մեդալակիրը Քաթարում էլ պատրաստ է բարձր որակի խաղ ցույց տալ:Երեկոյան ժամը 11-ին E խմբում տեղի ունեցավ «ծանրքաշայիններ» Իսպանիայի և Գերմանիայի ընտրանիների խաղը:Առաջին տուրում Իսպանիան 7-0 հաշվով ջախջախել է Կոստա Ռիկային, իսկ գերմանացիները 1-2 հաշվով սենսացիոն պարտություն են կրել ճապոնացիներից:Նոյեմբերի 27-ին իսպանացիների և գերմանացիների խաղը շատ լարված անցավ: 62-րդ րոպեին Ալվարո Մորատան բացեց հաշիվը: Դրանից հետո իսպանացիները կարող էին ևս մեկ-երկու գոլ խփել: Գերմանացիների խաղը չէր ստացվում:Բայց ավանդապես հանդիսանալով կամային հզոր ունակություններով թիմ, որը պայքարում է մինչև վերջ, գերմանացիները հաջողության հասան՝ փոխարինման դուրս եկած 29-ամյա Նիկլաս Ֆուլկրուգը 83-րդ րոպեին հավասարեցրեց հաշիվը՝ 1-1:Վաղը՝ նոյեմբերի 28-ին, G խմբում տեղի կունենան Կամերուն-Սերբիա և Բրազիլիա-Շվեյցարիա հանդիպումները, իսկ H խմբում Հարավային Կորեան կխաղա Գանայի և Պորտուգալիան Ուրուգվայի հետ:    "
Սպորտ,"Քաթար-2022. Օր յոթերորդ. Մբապեի «դուբլը», Մեսսիի ռեկորդը, Լևանդովսկու առաջին գոլը"," Քաթարում ֆուտբոլի աշխարհի առաջնության յոթերորդ օրը՝ նոյեմբերի 26-ին, D խմբում Թունիսը պարտվեց Ավստրալիային 0-1 հաշվով: Միակ գոլը 23-րդ րոպեին խփեց ավստրալացի Միթչել Դյուքը:C խմբում Լեհաստանի թիմը մրցեց առաջին տուրում արգենտինացիներին սենսացիոն պարտության մատնած Սաուդյան Արաբիայի ընտրանու հետ: Այս խաղում լեհերի դարպասապահ Վոյցեխ Շչեսնին ետ մղեց 11-մետրանոցը:Խաղի հաշիվը 39-րդ րոպեին բացեց Պիոտր Զիելինսկին: Առաջին տուրում մեքսիկացիների դեմ խաղում 11-մետրանոց չիրացրած լեհերի ավագ և անառարկելի լիդեր Ռոբերտ Լևանդովսկին այսօր 82-րդ րոպեին գեղեցիկ հարվածով խփեց երկրորդ գոլը:Դա «Լևիի» առաջին գոլն էր աշխարհի առաջնություններում: Լեհաստանը հաղթեց 2-0 հաշվով:Ապա D խմբում տեղի ունեցավ Դանիա-Ֆրանսիա խաղը, որի հերոսը դարձավ Կիլիան Մբապեն: 61-րդ րոպեին նա խփեց առաջին գոլը:68-րդ րոպեին Անդրեաս Կրիստինսենը հավասարեցրեց հաշիվը: Թվում էր, թե հանդիպման առավել հավանական արդյունքը ոչ-ոքին կլինի, բայց նոյեմբերի 26-ին Դոհայի «Ռաս Աբու Աբուդ» մարզադաշտում Մբապեին հնարավոր չէր կանգնեցնել՝ 86-րդ րոպեին նա հաշիվը դարձրեց 2-1:Ուշ երեկոյան սկսվեց Արգենտինա-Մեքսիկա հանդիպումը: Լիոնել Մեսսիի առաջնորդած թիմին այս խաղում հաղթանակն օդի պես էր հարկավոր: Խաղն անցավ բավական հավասար և լարված պայքարում:35-ամյա Մեսսին 64-րդ րոպեին տուգանային հրապարակից դուրս ստանալով փորձառու Անխել Դի Մարիայի փոխանցումը, հեռահար ցածր հարվածով խփեց առաջին գոլը:Նա նոյեմբերի 26-ին անցկացրեց աշխարհի առաջնություններում 21-րդ հանդիպումը և այդ ցուցանիշով կրկնեց Դիեգո Մարադոնայի ռեկորդը և հաջորդ խաղում այն կգերազանցի:87-րդ րոպեին 21-ամյա Էնցո Ֆերնանդեսը գեղեցիկ հեռահար հարվածով հաշիվը դարձրեց 2-0:Նոյեմբերի 27-ին E խմբում Ճապոնիան կխաղա Կոստա Ռիկայի և Գերմանիան Իսպանիայի հետ:F խմբում տեղի կունենան Խորվաթիա-Կանադա, Բելգիա-Մարոկկո հանդիպումները:  "
Սպորտ,Քաթար-2022. Իրանի դժվար հաղթանակն Ուելսի հետ գերլարված խաղում," Քաթարում ֆուտբոլի աշխարհի առաջնության վեցերորդ օրը B խմբում տեղի ունեցավ Իրանի և Ուելսի ազգային հավաքականների հանդիպումը: Գերլարված խաղն ավարտվեց Իրանի ֆուտբոլիստների հաղթանակով՝ 2-0 հաշվով:Խաղի ընթացքում մի քանի անգամ ուելսցիները կարող էին հաշիվը բացել, բայց վրիպեցին: Իրանի թիմն էլ ակտիվ հարձակողական գործողություններ իրականացրեց: Երկու անգամ իրանցիների հարվածները ցնցեցին դարպասաձողը:86-րդ րոպեին մրցակցի վրա կոպիտ հարձակում գործած Ուելսի դարպասապահ Ուեյն Հենեսին կարմիր քարտով հեռացվեց, ընդ որում՝ նա նույնիսկ չփորձեց վիճարկել մրցավարի որոշումը:Մրցավարը լրացուցիչ րոպեներ ավելացրեց: Թվային առավելություն ստացած Իրանի ոգևորված ֆուտբոլիստները նետվեցին գրոհի: Խաղի 90+8 րոպեին Ռուզբեհ Չեշմին, ապա 90+11 րոպեին Ռամին Ռեզաեիանը դիպուկ հարվածներով համոզիչ հաղթանակ ապահովեցին:Այսօր A խմբում Քաթարը 1-3 հաշվով զիջեց Սենեգալին, իսկ Նիդերլանդների ու Էկվադորի հանդիպումն ավարտցեց 1-1 հաշվով:B խմբում ուշ երեկոյան տեղի ունեցավ Անգլիայի և ԱՄՆ-ի հավաքականների հանդիպումը, որն անցավ հավասար պայքարում և ավարտվեց 0-0 հաշվով:Նոյեմբերի 26-ին D խմբում կհանդիպեն Թունիսի և Ավստրալիայի ու Ֆրանսիայի և Դանիայի հավաքականները, իսկ C խմբում Լեհաստանի թիմը կմրցի Սաուդյան Արաբիայի, Արգենտինայի ընտրանին էլ՝ Մեքսիկայի թիմի հետ:   "
Սպորտ,Ռոնալդուի բացառիկ ռեկորդը և Ռիչարլիսոնի չքնաղ գոլը," Քաթարում ֆուտբոլի աշխարհի 22-րդ առաջնության հինգերորդ օրը Պորտուգալիայի հավաքականի ավագ Կրիշտիանու Ռոնալդուն բացառիկ ռեկորդ սահմանեց:H խմբում Պորտուգալիան ուժերը չափեց Գանայի ընտրանու հետ և հաղթեց 3-2 հաշվով, ընդ որում պորտուգալացիներն այդ հավասար ու լարված խաղում դժվարությամբ պահեցին հաղթանակը:Հուժկու հարվածով իրացնելով վեճեր հարուցած 11 մետրանոցը՝ հաշիվը բացեց Ռոնալդուն: Այդպես նոյեմբերի 24-ին նա դարձավ ֆուտբոլի պատմության ընթացքում առաջին ֆուտբոլիստն, ով գոլեր է խփել աշխարհի հինգ առաջնություններում:G խմբում Շվեյցարիան 1-0 հաշվով հաղթեց Կամերունի թիմին: H խմբում Ուրուգվայի և Հարավային Կորեայի ընտրանիների հանդիպումն ավարտվեց 0-0 հաշվով:Ուշ երեկոյան G խմբում մեկնարկեց Բրազիլիայի և Սերբիայի հավաքականների հանդիպումը:Բրազիլացիները հաղթեցին 2-0 հաշվով, երկու գոլերը խփեց 25-ամյա Ռիչարլիսոնն, ընդ որում երկրորդը՝ շրջադարձով անսպասելի հարվածով, թերևս, ամենագեղեցիկն է մրցաշարի առաջին հինգ օրում:Նոյեմբերի 25-ին B խմբում Երևանի ժամանակով 14:00-ին Ուելսի թիմը մրցելու է Իրանի հետ:17:00-ին A խմբում խաղալու են Քաթարի և Սենեգալի ազգային հավաքականները:A խմբում 20:00-ին տեղի կունենա Նիդերլանդների և Էկվադորի թիմերի խաղը:Եվ վերջապես առաջնության վեցերորդ օրվա ավարտին ուշ երեկոյան ժամը 23:00-ին B խմբում խաղադաշտ դուրս կգան ԱՄՆ-ի և Անգլիայի հավաքականները:   "
Սպորտ,Քաթարում երկրորդ մեծ սենսացիան. Ճապոնիան 2-1 հաշվով հաղթեց Գերմանիային," Քաթարում ֆուտբոլի 2022 թվականի աշխարհի առաջնության E խմբում Գերմանիա-Ճապոնիա հանդիպմամբ գրանցվեց աննախադեպ նոր սենսացիա՝ հզոր «մայնշաֆթը» պարտվեց 1-2 հաշվով:Առաջին խաղակեսի 33-րդ րոպեին Իլքեյ Գյունդոգանն անվրեպ իրականացրեց 11-մետրանոցը՝ 1-0 հօգուտ Գերմանիայի ընտրանու:Երկրորդ խաղակեսի 75-րդ րոպեին Ռիցու Դոան հավասարեցրեց հաշիվն, ապա Տակումա Ասանոն 83-րդ րոպեից առաջ մղեց «Ծագող արևի երկրի» թիմին՝ 2-1:Հանս Ֆլիքի ղեկավարած ֆուտբոլիստներն ամբողջ թիմով նետվեցին գրոհների, բայց ապարդյուն:Այդպիսով չորս անգամ աշխարհի չեմպիոն դարձած, չորս անգամ երկրորդ և մեկ անգամ էլ երրորդ տեղը գրաված գերհզոր Գերմանիան պարտվեց:Այսօր E խմբում Իսպանիայի հավաքականը 7-0 հաշվով ջախջախիչ պարտության մատնեց Կոստա Ռիկայի թիմին: Դա առայժմ ամենախոշոր հաշիվն է, որը գրանցվել է Քաթարում անցկացվող ֆուտբոլի աշխարհի առաջնությունում:F խմբում այսօր տեղի ունեցած Մարոկկոյի և Խորվաթիայի ընտրանիների հանդիպումն ավարտվեց ոչ-ոքի՝ 0-0:Այսօր այդ խմբում Բելգիայի թիմը 1-0 հաշվով առավելության հասավ Կանադայի հավաքականի նկատմամբ:Առաջին սենսացիան Քաթարում երեկ է տեղի ունեցել՝ Արգենտինայի ընտրանին 1-2 հաշվով զիջել է Սաուդյան Արաբիայի թիմին:Նոյեմբերի 24-ին G խմբում տեղի կունենան Շվեյցարիա-Կամերուն և Բրազիլիա-Սերբիա, իսկ H խմբում՝ Հարավային Կորեա-Ուրուգվայ և Պորտուգալիա-Գանա հանդիպումները:  "
Սպորտ,"Երկու սենսացիա մեկ օրում չեղավ, Ֆրանսիան բաց թողած գոլից հետո հաղթեց Ավստրալիային "," Քաթարում ֆուտբոլի աշխարհի 2022 թվականի առաջնության երրորդ օրվա ամենամեծ սենսացիան C խմբում Սաուդյան Արաբիայի հաղթանակն էր Արգենտինայի նկատմամբ՝ 2-1:Պարտությունից հետո արգենտինացիների ավագ Լիոնել Մեսսին ասել է, որ «արդարացում չկա»:Նրա խոսքով՝ «հիմա թիմը պետք է ամեն ինչ անի անհաջողության մասին հնարավորինս արագ մոռանալու և բարձրագույն մակարդակով առաջնությունը շարունակելու համար»:Նույն C խմբում Լեհաստանի և Մեքսիկայի ընտրանիների հանդիպումն ավարտվեց ոչ-ոքի՝ 0-0, ընդ որում՝ լեհերի ավագ և գերաստղ Ռոբերտ Լևանդովսկին չիրացրեց 11-մետրանոցը:D խմբում Դանիա-Թունիս հանդիպումը նույնպես 0-0 հաշվով ավարտվեց:Ապա այդ խմբում Ալ Վաքր ավանի «Ալ Ջանուբ» մարզադաշտում տեղի ունեցավ Ֆրանսիա-Ավստրալիա հանդիպումը:Երբ ավստրալացի Քրեյգ Գուդվինն 9-րդ րոպեին գեղեցիկ գոլ խփեց, թվում էր, որ գուցե տեղի կունենա օրվա երկրորդ սենսացիան՝ աշխարհի գործող չեմպիոնները կպարտվեն միջազգային շատ բարձր համարում չունեցող թիմին:Բայց Ադրիեն Ռաբիոն 27-րդ րոպեին, Օլիվիե Ժիրուն՝ 32-րդ, Կիլիան Մբապեն՝ 68-րդ և վերստին Ժիրուն՝ 71-րդ րոպեներին գոլեր խփեցին, և հանդիպումն ավարվեց 4-1 հօգուտ ֆրանսիացիների:Ժիրուն նոյեմբերի 22-ի իր երկու դիպուկ հարվածներով Ֆրանսիայի հավաքականի կազմում խփած գոլերի թիվը հասցրեց Թիերի Անրիի 51 գոլերի ցուցանիշին և առաջիկայում հնարավոր ևս մեկ գոլով կարող է դառնալ լավագույն ռմբարկուն պատմության ընթացքում:Նոյեմբերի 23-ին F խմբում տեղի կունենան Մարոկկո-Խորվաթիա և Բելգիա-Կանադա հանդիպումները, իսկ E խմբում Գերմանիան կխաղա Ճապոնիայի, և Իսպանիան՝ Կոստա Ռիկայի հետ:   "
Սպորտ,«Մանչեսթր Յունայթեդ»-ը խզեց պայմանագիրը Ռոնալդուի հետ," Անգլիայի Պրեմիեր լիգայում հանդես եկող «Մանչեսթր Յունայթեդ» ֆուտբոլային ակումբն այսօր պաշտոնապես խզեց պայմանագիրը պորտուգալացի գերաստղ Կրիշտիանու Ռոնալդուի հետ: Այդ մասին հայտնել է անգլիական ակումբի մամլո ծառայությունը:Քաթարում անցած կիրակի օրը մեկնարկած ֆուտբոլի աշխարհի 2022 թվականի առաջնությանն ընդառաջ Ռոնալդուն The Sun պարբերականին տված հարցազրուցում ասել է, թե հարգանք չի տածում ակումբի նիդերլանդացի մարզիչ Էրիկ տեն Հագի նկատմամբ:«Մանչեսթր Յունայթեդ»-ի մամլո ծառայությունը նշում է, որ պորտուգալացու հետ պայմանագիրը խզվել է կողմերի փոխադարձ համաձայնությամբ:«Կրիշտիանու Ռոնալդուն կհեռանա: Ակումբը նրան շնորհակալություն է հայտնում տարբեր ժամանակաշրջաններում Օլդ Թրաֆորդում [թիմի մարզադաշտում] հսկայական ներդրումի համար և ամենայն բարիք է մաղթում: Հիմա մենք կենտրոնացած ենք Էրիկ տեն Հագի ղեկավարության ներքո աշխատելու վրա», - ասվում է հաղորդագրությունում:Ռոնալդուն «Մանչեսթր Յունայթեդ»-ի կազմում 2003-2009, ապա 2021-22 թվականներին ընդհանուր հաշվով անցկացրել է 346 խաղ և խփել է 145 գոլ:37-ամյա Ռոնալդուն «Մանչեսթր Յունայթեդ»-ից զատ ժամանակին խաղացել է պորտուգալական «Սպորտինգ»-ի, իսպանական Մադրիդի «Ռեալ»-ի և իտալական «Յուվենտուս»-ի կազմում:Նա հինգ անգամ վաստակել է Ոսկե գնդակը: Այս պահին Ռոնալդուն Պորտուգալիայի հավաքականի կազմում գտնվում է Քաթարում: Առայժմ հայտնի չէ, թե որտեղ նա կշարունակի կարիերան աշխարհի առաջնությունից հետո:  "
Սպորտ,Առաջին խոշոր սենսացիան Քաթարում. Արգենտինա-Սաուդյան Արաբիա 1-2," Քաթարում ֆուտբոլի աշխարհի 2022 թվականի առաջնության C խմբում այսօր տեղի ունեցավ Արգենտինայի և Սաուդյան Արաբիայի ազգային հավաքականների հանդիպումը, որն ավարտվեց հարավամերիկացիների սենսացիոն պարտությամբ 1-2 հաշվով:Առաջին գոլը 10-րդ րոպեին 11 մետրանոցից խփեց արգենտինացիների ավագ և լիդեր, վերջին տարիներին մոլորակի լավագույն ֆուտբոլիստ բազմիցս ճանաչված Լիոնել Մեսսին, ինչից հետո թվաց, թե հարավամերիկյան թիմը կհաղթի խոշոր հաշվով:Այդուհանդերձ, երկրորդ խաղակեսում Սալեհ Ալշեհրին 48-րդ րոպեին հավասարեցրեց հաշիվը: Կարճ ժամանակ անց՝ 53-րդ րոպեին, Սալեմ Ավդալսարին երկրորդ գոլը խփեց:Դրանից հետո արգենտինացիներն անդադար գրոհեցին, մի քանի անգամ չափազանց վտանգավոր պահեր ստեղծեցին, բայց հաջողության չհասան:Արգենտինայի հավաքականը ֆուտբոլի աշխարհի առաջնություններում չորս անգամ դուրս է եկել եզրափակիչ:1978 թվականին սեփական հարկի տակ անցկացրած առաջնությունում արգենտինացիները եզրափակիչում հաղթել են Նիդերլանդների թիմին՝ 3-1:Դրանից հետո երեք անգամ եզրափակիչներում նրանք խաղացել են գերմանացիների հետ: 1986-ին Մեքսիկայում հաղթել են 3-2, 1990-ին Իտալիայում պարտվել են՝ 0-1, ապա 2014 թվականին՝ վերստին 0-1 հաշվով պարտվել են Բրազիլիայում:   "
Սպորտ,"Ֆուտբոլի աշխարհի առաջնության երկրորդ օրը՝ երկու հաղթանակ, մեկ ոչ-ոքի"," Քաթարում ֆուտբոլի աշխարհի 2022 թվականի առաջնության երկրորդ օրը տեղի ունեցած երեք հանդիպումներից երկուսն ավարտվել են հաղթանակով, մեկը՝ ոչ-ոքի:Անգլիայի հավաքականը տպավորիչ առավելության է հասել Իրանի թիմի նկատմամբ և հաղթել է 6-2 հաշվով:Նիդերլանդների ընտրանին 2-0 համոզիչ հաշվով հաղթել է Սենեգալի թիմին:Օրվա երրորդ հանդիպումը բավական դրամատիկ է ընթացել՝ ԱՄՆ-ի հավաքականը երկար ժամանակ մեկ գոլի առավելություն է ունեցել Ուելսի ընտրանու նկատմամբ, բայց ի վերջո ուելսցիները հավասարեցրել են հաշիվը, և խաղն ավարտվել է 1-1:Նոյեմբերի 22-ին նախատեսված է չորս հանդիպում՝ Արգենտինա-Սաուդյան Արաբիա, Դանիա-Թունիս, Մեքսիկա-Լեհաստան և Ֆրանսիա-Ավստրալիա:   "
Սպորտ,Ֆուտբոլի աշխարհի առաջնության առաջին խաղում Քաթարը 0-2 հաշվով պարտվեց Էկվադորին," Ալ Խոր ավանի «Ալ Բայթ» մարզադաշտում այսօր տեղի է ունեցել ֆուտբոլի աշխարհի 2022 թվականի առաջնության առաջին խաղը:A խմբում տանտերերը՝ Քաթարի թիմը խաղացել է Էկվադորի ընտրանու հետ:Հանդիպումն անցել է հարավամերիկացի ֆուտբոլիստների ակնհայտ առավելությամբ:Էկվադորի հավաքականի ավագ Էներ Վալենսիան15-րդ րոպեին գոլ է խփել 11-մետրանոցից, ապա 31-րդ րոպեին գլխի գեղեցիկ հարվածով կրկնապատկել է հաշիվը, որը երկրորդ խաղակեսում չի փոխվել:Վաղը՝ նոյեմբերի 21-ին, Անգլիան խաղալու է Իրանի, Սենեգալը՝ Նիդերլանդների և ԱՄՆ-ը՝ Ուելսի հետ:  "
Սպորտ,Ֆրանսիայի հավաքականի կորուստը՝ Բենզեման չի խաղալու Քաթարում," Ֆրանսիայի հավաքականի և Մադրիդի «Ռեալի» գերաստղ և ռմբարկու Քարիմ Բենզեման մկանի վնասվածք է ստացել և երեկվանից այլևս թիմի կազմում չի մարզվում Քաթարում: Այդ մասին այսօր հայտնել է Ֆրանսիայի ֆուտբոլի ֆեդերացիան:«Շատ մեղք է Քարիմը, նրա համար աշխարհի այս առաջնությունը մարզական կարիերայի գլխավոր նպատակն էր: Չնայած այդ ծանր կորստին, ես հավատում եմ մեր թիմին: Մենք ամեն ինչ կանենք այս փորձությունը հաղթահարելու համար»,- ասել է ընտրանու մարզիչ Դիդիե Դեշամը:Ավելի վաղ հայտնի է դարձել, որ վնասվածքների հետևանքով Քաթարում այսօր մեկնարկող ֆուտբոլի աշխարհի առաջնությանը չեն մասնակցի Պոլ Պոգբան «Յուվենտուսից», Նգոլո Կանտեն «Չելսիից», Կրիստոֆեր Նկունկուն «Լայպցիգից» և Պրեսնել Կիմպեմբեն «Պարի Սեն Ժերմենից»:Բենզեման Ֆրանսիայի հավաքականի կազմում անցկացրել է 97 հանդիպում և 37 գոլ է խփել: 2021-22 թվականների մրցաշրջանում դարձել է Ազգերի լիգայի հաղթող:2022 թվականին վաստակել է France Football հանդեսի սահմանած ֆուտբոլի աշխարհի ամենահեղինակավոր մրցանակը՝ Ոսկե գնդակը:Ֆրանսիայի հավաքականը Քաթարի առաջնությունում ընդգրկված է D խմբում, որտեղ մրցելու է Ավստրալիայի, Դանիայի և Թունիսի թիմերի հետ:  "
Սպորտ,Քաթարում մեկնարկում է ֆուտբոլի աշխարհի առաջնությունը," Կիրակի, նոյեմբերի 20-ին, Երևանի ժամանակով երեկոյան 8-ին Քաթարի մայրաքաղաք Դոհայից 50 կիլոմետր հյուսիս գտնվող Ալ Խոր ավանի «Ալ Բայտ» մարզադաշտում Քաթարի և Էկվադորի ընտրանիների հանդիպումով կբացվի ֆուտբոլի աշխարհի 2022 թվականի առաջնությունը:Տան տերերի մասնակցությամբ առաջին հանդիպման անցկացումը ՖԻՖԱ-ի հին ավանդույթներից է, մինչդեռ, բազում այլ առումներով սա կլինի բացառիկ մրցաշար, որի մասին խոսելիս, հաճախ կօգտագործենք «առաջին անգամ» եզրույթը:Ասելով «մունդիալ», անմիջապես ամառ ենք պատկերացնում, իսկ «Քաթար-2022»-ը կլինի համաշխարհային առաջին մրցաշարը, որը ձմռանն է անցկացվում:Քաթարում նոյեմբերին Ցելսիուսի սանդղակով 20-ից 30 աստիճան է: Ամառն անտանելի է՝ զրոյից բարձր 50: Հենց դա հաշվի առնելով որոշվել է առաջնությունն անցակցնել ձմռանը:Մրցաշարն առաջին անգամ տեղի կունենա արաբական երկրում: Առաջին անգամ ֆուտբոլ կխաղան հսկայական օդորակիչներով կահավորված մարզադաշտերում: Չափազանց թանկ ու գերարդիական սարքավորումների միջոցով օդը պետք է մաքրվի և սառեցվի երկրպագուների և ֆուտբոլիստների համար: Դաշտի երկայնքով, տրիբունաների նստարանների տակ և մարդկանց գլխավերևում՝ տանիքի տակ տեղադրված հազարավոր մեծ ու փոքր հատուկ խողովակներով շրջանառվելու են սառը հոսանքներ, որոնք անընդհատ անցնելու են մաքրվելու ու թթվածինով թարմացվելու փուլերով և նորից մղվելու են դեպի դաշտ ու տրիբունաներ: Ամբողջ համակարգը սպառելու է հսկայական ծավալով էլեկտրաէներգիա, որն արտադրելու են տանիքների վրա տեղադրված արևային պանելները: Արևի պակաս այդ արաբական երկրում չկա:2019 թվականին բացվել է «մունդիալի» համար կառուցված «Ալ Ջանուբ» մարզադաշտը: Եվրոպայից հրավիրված լրագրողները հաղորդել են, որ նոյեմբերին, երբ մարզադաշտից դուրս պլյուս 30 էր, բուն մարզադաշտում ընդամենը պլյուս 19-ն էր: Աշխարհի 22-րդ առաջնությունը դարձել է միջազգային մարզական ամենաթանկ միջոցառումներից մեկը: Առաջինը, որի կազմակերպման համար ծախսվել է առնվազն 220 միլիարդ դոլար:Քաթարը 2010-ին է վաստակել առաջնությունն անցկացնելու իրավունքը, հետևաբար, ամեն տարի դրան հատկացրել է միջինը 18 միլիարդ 300 միլիոն: Ներքին համախառն արդյունքը տարեկան մոտ 180 միլիարդ է, ուրեմն ֆուտբոլի մրցաշարին հատկացվել է դրա ավելի քան տասը տոկոսը: Համեմատության կարգով նշենք, որ 2018 թվականի առաջնության համար Ռուսաստանը ծախսել է 11 միլիարդ 600 միլիոն դոլար: Քաթարում կառուցվել են նոր ստադիոններ, առևտրի և ժամանցի կենտրոններ, նոր օդակայան, մետրո, հարյուրավոր հյուրանոցներ, հիվանդանոցներ, ճանապարհներ և այլ ենթակառուցվածք: Մոտ 1 միլիոն 200 հազար զբոսաշրջիկներ են ժամանելու մրցաշարը դիտելու համար:«Այս շրջանում ամեն օր ավելի քան 900 չվերթ ենք ընդունում»,- հպարտությամբ ասել է մայրաքաղաքից ոչ հեռու կառուցված Համադի օդակայանի գործադիր տնօրեն Բադր Մոհամեդ Ալ Մեերը:Խաղերը տեղի կունենան հինգ քաղաքների Դոհայի, Առ-Ռայանի, Լուսայիլի, Ալ Խորի և Ալ Բաքրի 8 մարզադաշտերում:Ովքեր տեսել են այդ հոյակերտ ստադիոններն ու նոր հյուրանոցները, հիացած են, ասում են, թե նման բան աշխարհում չի եղել:Ի դեպ, Քաթարում առաջնությունից ակնկալվող եկամուտը 5 ու կես միլիարդ դոլարի էլ չի հասնում՝ մեկ այլ երկրի համար, իհարկե, հսկայական, բայց Քաթարի պարագայում՝ չնչին գումար, եթե այն համեմատել ծախսի հետ: Քաթարին այս մրցաշարն անհրաժեշտ է երկրի միջազգային վարկանիշը բարձրացնելու, ֆուտբոլի աշխարհի առաջնությունն անցկացրած առաջին արաբական երկիրը դառնալու և այդպիսով պատմական նվաճում գրանցելու համար: Բայց ի՞նչ գնով:Ըստ արևմտյան մամուլի՝ 2010 թվականից՝ երբ մեկնարկել են ստադիոնները կառուցելու և մնացած ենթակառուցվածքը ստեղծելու աշխատանքները՝ մինչև 2021-ի փետրվար զոհվել են մոտ 6 հազար 500 միգրանտ-բանվորներ Հարավային Ասիայի երկրներից: Հիմնական պատճառը՝ աշխատանքի և կենցաղի անմարդկային պայմաններ, հիվանդություններ, անվտանգության կանոնների անտեսում և շահագործման հետ կապված այլ գործոններ:ՄԱԿ-ի հովանու ներքո գործող Աշխատանքի միջազգային կազմակերպությունը հայտարարել է, որ Քաթարում չեն ապահովել միգրանտների իրավունքները և պատշաճ ձևով չեն քննել նրանց զոհվելու հանգամանքները: Քաթարի իշխանությունները, բնականաբար, մերժում են մեղադրանքները և հավատացնում, որ եղել են թերություններ, որոնք շտկվել են: Արևմուտքում շատերն են քննադատում առաջնությունը Քաթարին վստահելու ՖԻՖԱ-ի որոշումը, նշելով, որ այդ երկրում ոտնահարում են մարդու իրավունքները, հալածում են ընդդիմադիրներին և սեռական փոքրամասնությունների ներկայացուցիչներին: Մի շարք հավաքականներ, այդ թվում՝ գերմանացիների «մանշաֆթը», նույնիսկ առաջարկել էին բոյկոտել առաջնությունը: Մարզիկները մտադիր են տարբեր ակցիաներով իրենց անհամաձայնությունը դրսևորել, օրինակ, դանիացիները խոստացել են բողոքի նշանով մարզաշապիկներով դուրս գալ խաղադաշտ:Պետական ղեկավարներն ավելի զուսպ են մեկնաբանում այդ թեման: Ֆրանսիայի նախագահ Էմանյուել Մակրոնն անցած հինգշաբթի օրը Թայլանդում ասել էր, որ դեմ է բոյկոտին։«Չի կարելի սպորտը քաղաքականացնել, այդ բոլոր հարցերը՝ կլիման լինի, թե մարդու իրավունքները, դրանք ամենայն լրջությամբ և խստությամբ անհրաժեշտ է արծարծել, երբ դեռ որոշվում է Օլիմպիադաների կամ աշխարհի առաջնությունների անցկացումը, բայց դրանից հետո, երբ արդեն սկսվում է մրցաշարը, պետք չէ այն քաղաքականացնել», - ասել է ֆուտբոլի աշխարհի գործող չեմպիոնների պետության ղեկավարը:Այս «մունդիալը» տեղի է ունեմում աշխարհի համար շատ դրամատիկ ու վտանգավոր շրջանում, գերտերությունների հարաբերությունները լարված են, Եվրոպայում պատերազմ է: Հին Հունաստանում կար «էկեխեիրիա»՝ օլիմպիական զինադադար: Խաղերին նախորդող և հաջորդող յոթ օրերին ոչ մի ռազմական գործողություն: Ֆուտբոլն էլ կարող է խաղաղություն տալ մարդկանց: ՖԻՖԱ-ի ղեկավարի համոզմամբ, ֆուտբոլը կարող է միավորել մարդկանց ուրախության և խաղաղության արժեքների շուրջ:«Դիմում եմ աշխարհի լիդերներին, հատկապես կոչ եմ անում Ուկրաինային և Ռուսաստանին զինադադար կնքել գոնե ֆուտբոլի աշխարհի առաջնության ժամանակ, այս մրցաշարը պետք է ուրախության, միասնության և խաղաղության հույս տա»,- ասել է Ջաննի Ինֆանտինոն:Անցած առաջնությունը կազմակերպած Ռուսաստանը որպես ագրեսոր երկիր պատժվել և զրկվել է աշխարհի 22-րդ առաջնության ուղեգիր ստանալու իրավունքից: Քաթարում 32 թիմ է պայքարելու աշխարհի գավաթի համար: Թիմերը բաժանված են 8 խմբերի, յուրաքանչյուրում չորսական հավաքական: Խմբային հանդիպումները կանցկացվեն մինչև դեկտեմբերի 2-ը, դրանից հետո առաջնությունը կշարունակվի գավաթային սկզբունքով՝ պայքարը կշարունակի հաղթողը:Դեկտեմբերի 3-ից 6-ը մեկ ութերորդի խաղերն են, 9-ից 10-ը՝ մեկ քառորդի, երկու կիսաեզրափակիչները տեղի կունենան դեկտեմբերի 13-ին և 14-ին, դեկտեմբերի 17-ին Էռ Ռայանի «Խալիֆա» մարզադաշտում կխաղարկվեն բրոնզե մեդալները և վերջապես Լուսաիլի նույնանուն մարզադաշտում դեկտեմբերի 18-ին տեղի կունենա եզրափակիչը: Քաթարի մրցաշարին հեռուստատեսությամբ հետևելու է մոտ 5 միլիարդ մարդ: "
Սպորտ,Ջանի Ինֆանտինոն՝ ՖԻՖԱ-ի նախագահի միակ թեկնածու," Ֆուտբոլի միջազգային ֆեդերացիայի՝ ՖԻՖԱ-ի հաջորդ նախագահի միակ թեկնածուն գործող նախագահ, իտալական ծագում ունեցող շվեյցարացի Ջանի Ինֆանտինոն է:Նախագահի թեկնածուների գրանցումն ավարտվել է նոյեմբերի 17-ին: Ընտրությունները պետք է անցկացվեն 2023 թվականի մարտի16-ին ՖԻՖԱ-ի համագումարում, որը տեղի կունենա Ռուանդայի մայրաքաղաք Կիգալիում:Ինֆանտինոն 2016 թվականի փետրվարից է զբաղեցնում այդ պաշտոնը: 2019-ին Փարիզում տեղի ունեցած համագումարում նա վերընտրվել է ՖԻՖԱ-ի նախագահ: Այդ ընտրություններում էլ նա միակ թեկնածուն էր:Ինֆանտինոն 52 տարեկան է: 2000-2016 թվականներին նա զբաղեցրել է Եվրոպական ֆուտբոլային ասոցիացիաների միության՝ ՈւԵՖԱ-ի գլխավոր քարտուղարի պաշտոնը:   "
Սպորտ,Կոսովո-Հայաստան՝ 2-2," Հայաստանի ֆուտբոլի ազգային հավաքականը Կոսովոյի մայրաքաղաք Պրիշտինայում ընկերական հանդիպում է անցկացրել այդ երկրի ընտրանու հետ: Խաղն ավարտվել է ոչ-ոքի՝ 2-2 հաշվով:Առաջին խաղակեսի 24-րդ րոպեին գոլ է խփել Ժիրայր Շաղոյանը: Երկրորդ խաղակեսում կոսովարները 67-րդ րոպեին11-մետրանոցի իրավունք են ստացել, և Լիրիմ Կաստրատին հավասարեցրել է հաշիվը:82-րդ րոպեին Կամո Հովհաննիսյանը հաշիվը դարձրել է 2-1 հօգուտ հայ ֆուտբոլիստների: Հաղթանակը մոտ էր, սակայն 93-րդ րոպեին Դոնատ Ռուդհանին գոլ է խփել, և խաղն ավարտվել է 2-2:Նոյեմբերի 19-ին Հայաստանի թիմը հյուրընկալվելու է Ալբանիայի ընտրանուն:Խոակին Կապառոսի հեռանալուց հետո Հայաստանի թիմի մարզչի պարտականություններն այժմ կատարում է անվանի նախկին դարպասապահ Ռոման Բերեզովսկին: "
Սպորտ,«Գերազանցեց բոլոր սպասելիքները». անկախ Հայաստանի պատմության առաջին ոսկե մեդալը մարմնամարզությունում," Անկախ Հայաստանի պատմության առաջին ոսկե մեդալը մարմնամարզությունում. օլիմպիական բրոնզից հետո Արթուր Դավթյանը աշխարհի համար մեկի տիտղոսը նվաճեց:Երկու ցատկ, 15.050 միավոր և հենացատկում 30-ամյա հայազգի մարմնամարզիկը լավագույնն է։ Անգլիական «Լիվերպուլում» երեկ Հայաստանի հիմն էր հնչում: Արթուրենց տանն էլ երեկ մի իսկական տոնախմբություն էր:Դավթյանի հաջողությունը միակը չէր։ 38-ամյա Հարություն Մերդինյանն էլ նժույգ-թափերի վրա երրորդ տեղը զբաղեցրեց՝ դառնալով աշխարհի առաջնություններում մեդալ նվաճած ամենատարեց մարզիկը երբևէ։Դավթյանը, Մերդինյանը ու հայաստանցի մյուս մարմնամարզիկները հենց Երևանի սրտում են սկսել իրենց մարզական պատմությունը կերտել։ 1969 թվականին կառուցված ու մինչ օրս չհիմնանորոգված Ալբերտ Ազարյանի անվան մարզադպրոցում այսօր բոլորն էին Արթուրից ու ընկեր Հարութից խոսում՝ մեծից փոքր։ Բայց մարզումները՝ առաջին հերթին։Ոմանք նժույգի վրա, ոմանք՝ զուգափայտերով, մյուսներն էլ իրենց առաջին ցատկերի մեջ են փորձում հմտանալ հենց այն վնասված սարքի կողքին, որի վրա աշխարհի չեմպիոնն է մարզվել։ Արթուրն անձամբ է ժամանակին մասնագետ բերել այն վերանորոգելու ու զոդելու համար։«Պարապմունքների ընթացքում շատ ենք շփվում իրար հետ, մեր սխալները շատ են ուղղում», - ասում են նրանք:Պատանիներ Համլետն ու Մամիկոնը Դավթյանի ու առաջատար մյուս մարմնամարզիների հետ համատեղ մրցումների մասնակցելու հնարավորություն արդեն ունեցել են։ Ամռանը Մյունխենում Եվրոպայի առաջնությունում 16-ամյա Համլետ Մանուկյանը երկու արծաթե մեդալ նվաճեց։ Մամիկոն Խաչատրյանին էլ մեկ քայլ չբավականացրեց բրոնզի համար։Ամենամեծ նպատակներն ունեցող պատանիներն ավագ ընկերների մասին ակնածանքով են խոսում. «Շատ հաջողություններ են ունեցել սկսած Արթուր Դավթյանից, որ թե Եվրոպայի առաջնություն հաղթեց, թե երեկ աշխարհի առաջնություն, օլիմպիական բրոնզե մեդալակիր: Նաև ուզում եմ շեշտել ընկեր Հարութին, որ իր պատկառելի տարիքի՝ 35 տարեկան հասակում կարողանում է լավ արդյունքներ գրանցել: Մեր հավաքականի բոլոր տղաներն էլ շատ լավն են»:Մարմնամարզության ֆեդերացիայի գլխավոր քարտուղար Սահակ Անտոնյանը Արթուրի հետ արդեն զրուցել է։ Անկեղծանում է՝ սպասում էին հաջողությանը, բայց Դավթյանի չեմպիոնական ցատկերից հետո նայում էին միավորներին ու չէին հավատում աչքերին. «Մենք վերջին աշխարհի չեմպիոնը ԽՍՀՄ կազմում ունեցել ենք 1983 թվականին, մի ուրիշ տպավորություն էր, սա գերազանցեց մեր բոլոր սպասելիքները»:Հայ մարմնամազրիկների վերջին տարիներին գրանցած աննախադեպ հաջողություններից հետո էլ Ալբերտ Ազարյանի անվան մարզադահլիճը շարունակում է անմխիթար վիճակում մնալ։ Վերանորոգման մասին որևէ խոսակցություն չկա։Փոխարենը քաղաքային իշխանությունները խոստանում են նոր դպրոց կառուցել «Հրազդան» մարզադաշտին հարակից տարածքում։ Նախագիծը կա։ Թե երբ կկառուցվի մարզադպրոցը, որքան գումար կծախսվի դրա համար, մանրամասներ առայժմ չեն հաղորդվում։ Քաղաքապետարանից խոստացան ավելի ուշ տեղեկություններ հայտնել։Համլետը, Մամիկոնը, գորգի վրա իրենց առաջին վարժություններն անող փոքրիկները դեռ որքան ժամանակ են ստիպված լինելու այս պայմաններում մարզվել՝ հայտնի չէ։ Ֆեդերացիայում հաջորդ բարձր նպատակը Փարիզի օլիմպիական խաղերն են 2024-ին։  "
Սպորտ,Մխիթարյանի գոլը կարևոր հաղթանակ պարգևեց «Ինտեր»-ին," Ֆուտբոլի Իտալիայի առաջնության A Սերիայի՝ բարձրագույն խմբի մրցաշարում շաբաթ ուշ երեկոյան Միլանի «Ինտեր»-ը մրցակցի հարկի տակ 4:3 հաշվով առավելության հասավ Ֆլորենցիայի «Ֆիորենտինա»-ի նկատմամբ:Դրամատիկ պայքարում նախ Միլանի ակումբը 2 գնդակ անցկացրեց մրցակցի դարպասը, սակայն Ֆլորենցիայի թիմը հավասարեցրեց հաշիվը: «Ինտեր»-ը կրկին առաջ անցավ հաշվի մեջ՝ 3:2, սակայն «Ֆիորենտինա»-ն կրկին վերականգնեց հավասարակշռությունը: Խաղի հիմնական ժամանակին մրցավարի ավելացրած րոպեներին Հայաստանի հավաքականի նախկին ավագ Հենրիխ Մխիթարյանը խփեց վճռական գոլը և հաղթանակ պարգևեց իր թիմին:Սա հայ կիսապաշտպանի առաջին գոլն է «Ինտեր»-ի կազմում Սերիա A-ում անցկացրած 8 հանդիպումներում:Մրցաշրջանը ոչ այնքան հաջող մեկնարկած «Ինտեր»-ն անչափ կարևոր 3 միավոր վաստակեց և 11-րդ տուրից հետո աղյուսակի 7-րդ հորիզոնականում է՝ առաջատարներ «Նապոլի»-ին և «Միլան»-ին զիջելով 5 միավորով:  "
Սպորտ,Ֆրանսիացի Քարիմ Բենզեման վաստակեց 2022-ի «Ոսկե գնդակը»," 2022 թվականի «Ոսկե գնդակը» վաստակել է Մադրիդի «Ռեալ»-ի և Ֆրանսիայի հավաքականի ռմբարկու Քարիմ Բենզեման:Մրցանակը 66 տարի առաջ հիմնադրվել է France Football ֆրանսիական մարզական հանդեսի նախաձեռնությամբ:Բենզեման 2021-22 թվականների մրցաշրջանում 46 խաղերում խփել է 44 գոլ, դարձել է Լա Լիգայի չեմպիոն և նվաճել է ՈւԵՖԱ-ի Չեմպիոնների լիգայի գավաթը: 34-ամյա ֆրանսիացին դարձել է «Ոսկե գնդակը» վաստակած ամենատարեց մրցանակակիրը: «Բարսելոնա»-ի կիսապաշտպան Գավին (Պաբլո Մարտին Պաես Գավիրա) ճանաչվել է մինչև 21 տարեկանների լավագույն ֆուտբոլիստ:«Բարսելոնա»-ի և Լեհաստանի հավաքականի հարձակվող Ռոբերտ Լևանդովսկին ճանաչվել է լավագույն ռմբարկու և ստացել է լեգենդար գերմանացի Գերդ Մյուլլերի մրցանակը:Լավագուն դարպասապահ է դարձել «Ռեալ»-ի և Բելգիայի հավաքականի դարպասապահ Տիբո Կուրտուան, ով ստացել է լեգենդար խորհրդային մարզիկ Լև Յաշինի մրցանակը:Սենեգալի հավաքականի և Մյունխենի «Բավարիայի» հարձակվո Սադիո Մանեն ստաել է Սոկրատեսի մրցանակը բարեգործական ակտիվ աշխատանքի համար: «Բարսելոնա»-ի և Իսպանիայի հավաքականի կիսապաշտպան Ալեքսիա Պուտեյասը երկրորդ անգամ անընդմեջ «Ոսկե գնդակ» է ստացել և ճանաչվել է լավագույն կին ֆուտբոլիստ:Արգենտինացի Լիոնել Մեսսին «Ոսկե գնդակը» վաստակել է 7 անգամ, պորտուգալացի Կրիշտիանու Ռոնալդուն՝ 5 անգամ:Քարիմ Բենզեման «Ոսկե գնդակը» վաստակած հինգերորդ ֆրանսիացին է: Նախկինում մրցանակը ստացել են Ռայմոնդ Կոպան, Միշել Պլատինին, Ժան-Պյեր Պապենը և Զինեդին Զիդանը: «Ոսկե գնդակի» 2022 թվականի մրցանակաբաշխության հանդիսավոր արարողությունը տեղի ունեցավ Փարիզի «Շատլե» կինոթատրոնի դահլիճում: "
Սպորտ,"Մեր հավաքականը այսօր, մանավանդ Երևանում, ի զորու է ցանկացած հավաքականի հետ պայքարել. Լևոն Պաչաջյան"," Հայաստանի ազգային հավաքականի նախկին ֆուտբոլիս Լևոն Պաչաջյանը 14 տարի առաջ Թուրքիայի ընտրանու դեմ երևանյան հանդիպմանը խաղադաշտում էր մեկնարկային րոպեներից։Մեծ ուշադրություն ու լարվածություն. 39-ամյա կիսապաշտպանի հիշողությունները թարմ են. - «Էն ժամանակ էլ էր շատ բարդ իրավիճակ։ Շատ մեծ ուշադրություն կար, հիշում եմ, Թուրքիայից ինչքան լրագրողներ էին ժամանել։ Մեր հետ էլ մեր պաշտոնյաները էդ հանդիպումից առաջ հանդիպեցին, խոսեցին։ Իհարկե հասկանում էինք, որ դա աննախադեպ խաղ է, և պետք է ամեն ինչ անել, որպեսզի հաղթենք։ Էն ժամանակ, ցավոք սրտի, չստացվեց հասնել լավ արդյունքի»։2008-ին երևանյան հանդիպումն ավարտվեց Թուրքիայի հավաքականի 2-0 հաշվով հաղթանակով։ Մեկ տարի անց արդեն Թուրքիայում Հայաստանի ընտրանին նույն հաշվով պարտվեց։Հենց այս ժամանակ սկիզբ դրվեց ֆուտբոլային դիվանագիտությանը։ Երկու երկրների ղեկավարները միմյանց հրավիրել էին խաղերը միասին դիտելու։ Այս գործընթացի արդյունքում Ցյուրիխում ստորագրվեցին հայ-թուրքական արձանագրությունները, սակայն հետագայում չվավերացվեցին։«Էդ ժամանակվա Թուրքիայի հավաքականը շատ ավելի ուժ էր, քան, իմ կարծիքով, այսօրվա հավաքականը։ Շատ մեծ անուններ կային էն ժամանակվա հավաքականում։ Բայց ամեն դեպքում, կարծում եմ, մեր հավաքականը այսօր, մանավանդ Երևանում, ի զորու է ցանկացած հավաքականի հետ պայքարել և մանավանդ այդպիսի կարևոր խաղերում լավ արդյունքի հասնել», - ասաց Պաչաջյանը։Թուրքիայի Բուրսա քաղաքում կայացած այդ հանդիպումից 13 տարի անց երկու հավաքականների ճանապարհները կրկին խաչվել են։ 2024 թվականի Եվրոպայի առաջնության որակավորման փուլում թիմերը նույն խմբում են հայտնվել։ Հաջորդ տարի մարտի 25-ին Թուրքիայի հետ տնային հանդիպմամբ Հայաստանի հավաքականը կսկսի նոր մրցափուլը։ Նույն խմբում են ընդգրկված նաև Խորվաթիան, Ուելսն ու Լատվիան։ Հինգ թիմերը մարտից նոյեմբեր ամիսներին հանդիպումներ կանցկացնեն՝ լավագույն երկուսին որոշելու համար։ Առաջին երկու տեղերը զբաղեցրած ընտրանիները Գերմանիայում կայանալիք Եվրո 24-ի ուղեգիր կնվաճեն։2007-ին Հայաստանի լավագույն ֆուտբոլիստ ճանաչված Լևոն Պաչաջյանը, որը նախորդ տարեվերջին հայտարարեց պրոֆեսիոնալ կարիերան ավարտելու մասին, կարծում է՝ ամենաբարդ խումբը չէ. - «Բավականին հարմար խումբ է։ Չնայած իր բարդությունները ունի իհարկե։ Բոլոր թիմերն էլ շատ ուժեղ են, բարձր մրցակցություն եմ սպասում։ Եթե գումարածներն ու հանածները նայենք, ընդհանուր առմամբ նորմալ խումբ է, և կարելի է պայքարել բարձր տեղերի համար։ Միանշանակ»։Նոր ընտրական փուլից Հայաստանի հավաքականն առայժմ գլխավոր մարզիչ չունի։ Սեպտեմբերին ավարտված Ազգերի լիգայում անհաջող ելույթներից հետո Ֆուտբոլի ֆեդերացիան որոշեց դադարեցնել իսպանացի Խոակին Կապառոսի հետ համագործակցությունը։ Նոր մարզչի թեկնածուների ու բանակցությունների մասին ֆեդերացիան առայժմ լռում է։Ֆուտբոլային հանրությունը հավաքականի վերջին անհաջող ելույթների մասին խոսելիս առաջին հերթին մատնանշում է կարգապահական խնդիրները՝ հույս հայտնելով, որ ով էլ ստանձնի ընտրանու ղեկը, կզբաղվի այդ հարցով։«Իմ կարծիքով, շատ կարևոր է, որպեսզի այդ մարզիչը, ով էլ որ լինի, նախ և առաջ ուշադրություն դարձնի կարգապահության վրա։ Եթե արտասահմանցի մարզիչ լինի, իմ կարծիքով, շատ կարևոր է նաև լեզվական խնդիրը. լինի այնպիսի մարզիչ, որը որ կարողանա ուղիղ հաղորդակցվել մեր ֆուտբոլիստների հետ։ Որովհետև շատ կարևոր է, որպեսզի մարզիչը առանց միջնորդի, առանց թարգմանչի կարողանա իր էմոցիաները, իր մտքերը, իր ոգևորությունն ու դժգոհությունը փոխանցի ֆուտբոլիստներին», - ասաց Լևոն Պաչաջյանը։«Շատ կարևոր է, որ լինի այնպիսի մարզիչ, ով պատրաստ կլինի այս բեռը, ամբողջ հոգեբանական բեռը վերցնել իր վրա, թիմին զերծ պահել ցանկացած այլ մտքերից, բացի ֆուտբոլից», - ասաց Հայաստանում ՈՒԵՖԱ-ի թղթակից Մհեր Խուդավերդյանը։Նա գրեթե վստահ է, որ հավաքականի հաջորդ գլխավոր մարզիչը ևս օտարազգի կլինի։ Խուդավերդյանը նույնպես շեշտում է՝ անհրաժեշտ է, որ նոր մարզիչը իր սաների հետ հաղորդակցվելու խնդիր չունենա։ Նրա գնահատմամբ, սակայն, խումբը բավականին բարդ է. - «Ուղղակի պետք ա համեմատության մեջ նայենք։ Մենք կարող էինք է'լ ավելի բարդ խմբում հայտնվել։ Այնպես որ, այդ առումով կարելի է ասել, որ միջին բարդության խումբ ա։ Իհարկե, կարող էր ավելի հեշտ խումբ բաժին հասներ մեզ, բայց ունենք այն, ինչ ունենք»։Հայաստանի ընտրանու ավագ Վարազդատ Հարոյանը մեկնաբանելով վիճակահանության արդյունքները՝ ասել է, թե ամենաբարդ խումբը չէ և բոլորի դեմ էլ կարելի է պայքարել։ Կիսապաշտպան Էդուարդ Սպերցյանն էլ ընդգծել է՝ պետք չէ մտածել մրցակիցների մասին, այլ շատ աշխատել ու փորձել լուծել թիմի առջև դրված խնդիրները։Ֆեդերացիան դեռ անցած տարի էր հայտարարել՝ խնդիրը Եվրոյի ուղեգիր նվաճելն է, ինչև երբևէ չի հաջողվել հավաքականին։  "
Սպորտ,Կապառոսն այլևս չի գլխավորի Հայաստանի ֆուտբոլի ազգային հավաքականը," Հայաստանի ֆուտբոլի ֆեդերացիան (ՀՖՖ) և ազգային հավաքականի գլխավոր մարզիչ Խոակին Կապառոսը երկկողմանի համաձայնությամբ դադարեցնում են համագործակցությունը. իսպանացի մասնագետն այլևս չի գլխավորի Հայաստանի ազգային հավաքականը:

ՀՖՖ հաղորդագրության համաձայն՝ ֆեդերացիայի նախագահ Արմեն Մելիքբեկյանը երեկ հանդիպել է Խոակին Կապառոսի հետ, քննարկել հավաքականի այս տարվա ելույթները։ Հանդիպման ընթացքում փոխադարձ համաձայնություն է ձեռք բերվել չշարունակել համագործակցությունը։Մելիքբեկյանը շնորհակալություն է հայտնել իսպանացի մասնագետին իր աշխատանքի, Հայաստանի համար դժվարին օրերին ազգային հավաքականի կողքը մնալու, աշխատանքի ընթացքում մարդկային լավագույն որակներ և բարձր պրոֆեսիոնալիզմ դրսևորելու համար, նշված է հաղորդագրությունում։«Խոակին Կապառոսի գլխավորությամբ Հայաստանի ազգային հավաքականն առաջին անգամ իր պատմության ընթացքում հաղթեց պաշտոնական մրցաշարում՝ գրավելով առաջին տեղը Ազգերի լիգայի C դիվիզիոնի իր խմբում: Իսպանացի մասնագետի գլխավորությամբ Հայաստանի ազգային հավաքականն ունեցավ իր պատմության ամենաերկար անպարտելի շարքը՝ 9 խաղ: 66-ամյա մասնագետի գլխավորությամբ Հայաստանի ազգային հավաքականն անցկացրեց մի շարք տպավորիչ հանդիպումներ Աշխարհի գավաթի որակավորման փուլում», - նշում է ֆեդերացիան։Խոակին Կապառոսը Հայաստանի ֆուտբոլի ազգային հավաքականը գլխավորում էր 2020 թվականի մարտից։  "
Սպորտ,"«Չգիտեմ ինչու են մեր հավաքականի հետ նման բաներ կատարվում, երբ խաղում ենք Իռլանդիայում». դժգոհություններ մրցավարից, կարմիր քարտեր"," 3-2 հաշվով պարտություն Դուբլինում, դժգոհություններ մրցավարից, մարզչից, թեժացած կրքեր ու կարմիր քարտեր. Հայաստանի ֆուտբոլի ազգային հավաքականը Իռլանդիայի հետ արտագնա խաղում պարտությամբ ավարտեց իր մրցելույթները Ազգերի լիգայի խաղարկությունում։Հայաստանի ընտրանին խմբում վերջին տեղը զբաղեցնելով նահանջեց B դիվիզիոնից և հաջորդ խաղարկությունում կարգով ավելի ցածր խմբում կխաղա։ Երեկ Դուբլինում հավաքականը 2-0 հաշվով պարտվելիս կարողացավ մի քանի րոպեում հավասարեցնել հաշիվը, սակայն վերջում մրցավարը Հայաստանի դարպասին 11 մետրանոց նշանակեց։ Այսպիսով 3-2 հաշվով պարտություն։Հավաքականի գլխավոր մարզիչ Խոակին Կապառոսը խաղից հետո դժգոհեց մրցավարությունից՝ պնդեց 11 մետրանոց չպետք է նշանակվեր. «Շատ ցավալի էր, ես չգիտեմ թե ինչու են մեր հավաքականի հետ նման բաներ կատարվում, երբ մենք խաղում ենք Իռլանդիայում։ Ստացվեց այն, ինչ տեղի ունեցավ 2011 թվականին։ Երբ հաշիվը դեռ 2-2 էր, բավականին ժամանակ ունեինք, որպեսզի մեր ուզած հաշվին հասնեինք»։11 մետրանոցի նշանակումից հետո հայ ֆուտբոլիստների նյարդերը տեղի տվեցին, մրցավարի հետ վիճելու պատճառով միանգամից երկու ֆուտբոլիստ հեռացվեց դաշտից։ Սա առաջին դեպքը չէ, երբ իսպանացի մասնագետի սաները հույզերը կառավարել չեն կարողանում և կարմիր քարտեր են ստանում։66-ամյա Կապառոսը, սակայն, իր ֆուտբոլիստների անկարգապահությունից երեկ չցանկացավ խոսել. «Նորից եմ կրկնում՝ ես պետք է շնորհավորեմ իմ բոլոր ֆուտբոլիստներին, իսկ այն, ինչ ես ասում եմ նրանց հանդերձարանում, մնում է այնտեղ»։Իսկ ահա հավաքականի անընդմեջ պարտություններից զայրացած ֆուտբոլասերները պահանջում են հավաքականն արդեն 2.5 տարի մարզող Կապառոսի հեռացումը։ Նրա գլխավորությամբ Ազգերի լիգայում հավաքականը խոշոր հաշվով մի քանի պարություն է կրել՝ վեց հանդիպումներում ընդհանուր առմամբ 17 գնդակ բաց թողնելով ու խփելով ընդամենը 4-ը։Կապառոսի պայմանագիրը լրանում է նոյեմբերին, բոլորը համոզված են, որ այն չի երկարաձգվի, ասում է Հայաստանում ՈւԵՖԱ-ի թղթակից Մհեր Խուդավերդյանը։«Պետք է ուղղակի Կապառոսին շնորհակալություն հայտնել մեզ էմոցիաներ պարգևելու համար, շնորհակալություն հայտնել սերնդափոխության գործընթացը վերջապես Հայաստանի հավաքականում սկսելու համար ձեռքը սեղմել և հաջողություն մաղթել հետագա կարիերայում», - ընդգծեց Խուդավերդյանը։Օրերս Կապառոսը իր հրաժարականի մասին չցանկացավ խոսել, միայն հիշեցրել էր, որ դեռ գործող պայմանագիր ունի։Խոսելով հավաքականի խաղի հիմնական թերություններից լրագրող Մհեր Խուդավերդյանն առաջին հերթին կարգապահության պակասն է մատնանշում. «Երեք հիմնական կետ կառանձնացնեմ, առաջինը, խաղային կարգապահությունն է՝ թե՛ ֆուտբոլային առումով, թե՛ բուն կարգապահության առումով։ Երկրորդ կետը՝ հոգեբանությունը, որովհետև հոգեբանորեն շատ ընկճված տեսք ունի հավաքականը վերջին բոլոր խաղերում, նույնիսկ Իռլանդիայի հավաքականին հաղթելու ժամանակ, ընթացքում, առաջ և հետո։ Երրորդ կետը՝ առաջատար ֆուտբոլիստներից մի քանիսի սխալ դիրքերում կիրառումն է»։«Բազմաթիվ բաց թողնված գնդակներ, բազմաթիվ թերություններ պաշտպանությունում և խփած 4 գնդակ, դա բավարար համարել չի կարելի», - նշեց մարզական լրագրողը։Մարզական լրագրող Գևորգ Ղազարյանն էլ շեշտում է՝ դաշտում տեղի ունեցողը, կարմիր քարտերը ցույց են տալիս, որ Խոակին Կապառոսը չի հասկացել հայ ֆուտբոլիստների մենթալիտետը։«Սա միանշանակ է, որ Կապառոսը նվազագույնը հայ ֆուտբոլիստների ոգին և մենթալիտետը չի ընկալել, չի հասկացել, թե ինչպես պետք է կարգավորի թիմը նման դեպքերում», - ասաց Ղազարյանը։Մարզական լրագրողները կարծում են, որ եթե ի վերջո Կապառոսին հրաժեշտ տան, Ֆուտբոլի ֆեդերացիան կրկին կփորձի արտասահմանցի մասնագետի հրավիրել։ Ֆուտբոլային կառույցն առայժմ լուռ է։Հավաքականի հաջորդ պաշտոնական հանդիպումները գարնանը կանցկացվեն։ Մարտին մեկնարկում է Եվրոպայի 24 թվականի առաջնության որակավորման փուլը։ Հայաստանի ընտրանու մրցակիցներն առայժմ հայտնի չեն։No media source currently available   "
Սպորտ,ՈՒԵՖԱ-ի Ազգերի լիգա. Հայաստանը հրաժեշտ տվեց B դիվիզիոնին," ՈՒԵՖԱ-ի Ազգերի լիգայի 2022-23 թվականների մրցաշարի վերջին՝ 6-րդ տուրում Հայաստանի ֆուտբոլի ազգային հավաքականը երեքշաբթի երեկոյան Դուբլինում 2:3 հաշվով պարտվեց Իռլանդիայի թիմին և դուրս մնաց B դիվիզիոնից:Մրցաշարի միայն մեկ՝ առաջին խաղում Հայաստանը հաղթանակ տոնեց՝ Երևանում 1:0 հաշվով առավելության հասնելով Իռլանդիայի նկատմամբ, ապա հինգ անընդմեջ պարտություն կրեց, որից երեքը՝ խոշոր հաշվով:Ազգերի լիգայի հաջորդ մրցաշարում Հայաստանի ընտրանին հանդես կգա կարգով ավելի ցածր՝ C դիվիզիոնում:B դիվիզիոնի 1-ին խմբում առաջին տեղը գրավեց Շոտլանդիայի հավաքականը, որն անցնում է կարգով ամենաբարձր՝ A դիվիզիոն:   "
Սպորտ,Հայաստանի ֆուտբոլի հավաքականն այսօր հյուրընկալվում է Իռլանդիայի թիմին," Սեփական հարկի տակ Ուկրաինայի ընտրանուն գերխոշոր՝ 0:5 հաշվով պարտվելուց հետո Հայաստանի ֆուտբոլի ազգային հավաքականն այսօր Դուբլինում կհյուրընկալվի Իռլանդիայի ազգային թիմին։Մինչ հավաքականը պատրաստվում է այսօրվա հանդիպմանը, սոցցանցերում երկրպագուները պահանջում են ընտրանու գլխավոր մարզիչ Խոակին Կապառոսի հրաժարականը։ Իսպանացի մասնագետը, սակայն, Ուկրաինայի հավաքականից կրած խոշոր պարտությունից հետո ակնարկեց, որ հրաժարական չի տալու. - «Ես մինչև նոյեմբերի վերջ պայմանագիր ունեմ»:
Իսպանացի մասնագետը Հայաստանի ընտրանին գլխավորել է 2020-ի մարտին, անցած տարի էլ Ֆուտբոլի ֆեդերացիան նրա հետ պայմանագիրը երկարաձգեց ևս մեկ տարով։Հայաստանի ընտրանին Իռլանդիայի հետ հանդիպումից հետո կավարտի իր մրցելույթները Ազգերի լիգայի ընթացիկ խաղարկությունում։ Այս մրցաշարի կարգով երկրորդ՝ B դիվիզիոնում տեղը պահպանելու համար հայ ֆուտբոլիստներին հաղթանակ է պետք։ Այլ արդյունքի պարագայում հավաքականը կնահանջի կարգով ավելի ցածր C դիվիզիոն։Այս խմբում այժմ առաջատարը Շոտլանդիան է, երկրորդը՝ Ուկրաինան, 4 միավորով երրորդը Իռլանդիան է, Հայաստանի ընտրանին 3 միավորով վերջին տեղում է։ Այսօր Դուբլինում որոշվելու է, թե որ թիմը կպահպանի իր տեղն այս դիվիզիոնում։ Իռլանդիային բավարար է նաև ոչ-ոքին։Հայաստանի հավաքականն այս խաղարկությունում պայքարը սկսեց հենց Իռլանդիայի հետ տնային խաղով։ Հունիսին կայացած երևանյան հանդիպումն ավարտվեց տանտերերի հաղթանակով , սրան հաջորդող 4 խաղերում, սակայն, Հայաստանի ընտրանին պարտվեց։ Այս հանդիպումներում հավաքականը խփեց ընդամենը 2 գոլ՝ փոխարենը բաց թողնելով 14-ը։  "
Սպորտ,Ուկրաինացի թենիսիստուհին հրաժարվել է սեղմել բելառուսցի մրցակցուհու ձեռքը," Թենիսի հեղինակավոր US Open առաջնության ժամանակ ուկրաինացի Մարտա Կոստյուկը հրաժարվել է սեղմել բելառուսցի Վիկտորյա Ազարենկայի ձեռքը՝ պարտվելուց հետո։Ազարենկան 6-2, 6-3 հաշվով հաղթել է Կոստյուկին, և խաղից հետո սովորական ձեռքսեղմման փոխարեն ուկրաինացի թենիսիստուհին որոշել է միան ռակետով հպվել։Կիևից 20-ամյա երիտասարդ թենիսիստուհին ասել է, թե դա իր վերաբերմունքն էր, պատերազմական երկրի ներկայացուցիչը «չէր կարող այլ կերպ գործել»։Բելառուսը Ռուսաստանի մերձավոր դաշնակիցն է և թույլ է տվել ռուս զինվորականներին օգտագործել իր տարածքը Ուկրաինայի վրա հարձակվելու համար։Բելառուսը ներկայացնող 33-ամյա Ազարենկան ասել է, որ իրեն չի զարմացել Կոստյուկի պահելաձևը։  "
Սպորտ,Իլոն Մասկը «կատակ» է անվանել «Մանչեսթր Յունայթեդ»-ը գնելու լուրերը," Ամերիկացի մեծահարուստ Իլոն Մասկը Թվիթերում գրել է, թե չի պատրաստվում գնել «Մանչեսթր Յունայթեդ» ֆուտբոլային ակումբը, և «կատակ» է անվանել համացանցում այդ մասին տեղ գտած ասեկոսեները:«Սա Թվիթերում տարածվող հին կատակ է: Ոչ, ես սպորտային թիմեր չեմ գնում», - գրել է Մասկը:Tesla, SpaceX և այլ ընկերությունների հիմնադիր ու սեփականատեր, աշխարհի ամենահարուստ մարդկանցից մեկը համարվող Մասկը հայտնի է իր թվիթերյան անակնկալ գրառումներով:«Մանչեսթր Յունայթեդ»-ն այժմ պատկանում է ամերիկացի մեծահարուստ Մալքոլմ Գլեյզերի ընտանիքին: Անցյալ տարի ընտանիքը հայտնել է, թե պատրաստ է 4 միլիարդ 800 միլիոն դոլարով վաճառել ակումբը:«Մանչեսթր Յունայթեդ»-ի երկրպագուներից շատերը Մասկին կոչ են արել «Թվիթեր» ընկերությունը գնելու փոխարեն ակումբը գնել, ինչից հետո համացանցում լուրեր են տարածվել, թե մեծահարուսն իբր կարող է բավարարել երկրպագուների խնդրանքը:«Մանչեսթր Յունայթեդ»-ը Անգլիայի Պրեմիեր լիգայի ամենահայտնի և հեղինակավոր թիմերից մեկն է, 20 անգամ դարձել է չեմպիոն, երեք անգամ շահել է ՈւԵՖԱ-ի Չեմպիոնների գավաթը, մեկ անգամ Եվրոպայի Լիգայի գավաթն է նվաճել, ստացել է բազում այլ մրցանակներ:Վերջին շրջանում թիմը հաջողություններ չի գրանցել, մինչդեռ «Մանչեսթր Յունայթեդ»-ի «ոխերիմ» մրցակից «Մանչեսթր Սիթի»-ն վերջին երկու մրցաշրջաններում դարձել է Պրեմիեր լիգայի չեմպիոն:   "
Սպորտ,Շախմատի Հայաստանի տղամարդկանց հավաքականին դիմավորեցին ծափողջույններով ," «Զվարթնոց» օդանավակայանում ծափողջույններով դիմավորեցին շախմատի Հայաստանի տղամարդկանց հավաքականին, որը Հնդկաստանի Չենայ քաղաքում նախորդ երկու շաբաթներին կայացած շախմատի 44-րդ օլիմպիադայում 188 երկրների շարքում նվաճեց երկրորդ հորիզոնականը՝ զիջելով Ուզբեկստանի ներկայացուցիչներին։Թիմի մարզիչ Արման Փաշիկյանը հայ շախմատիստների խաղը «շատ լավ» գնահատեց։«Նախկինում դժվարանում եմ դեպք հիշել, որ այսքան միավոր հավաքելով թիմը գրավի երկրորդ տեղ: Նույնիսկ եղել են դեպքեր որ ավելի քիչ միավորով դարձել են օլիմպիական չեմպիոն թիմները, իսկ այս տարի մրցակցությունը շատ մեծ էր, կարելի է ասել, երեք թիմերի մեջ էր ընթանում: Մենք նույիսկ շատ ուրախություն էլ չապրեցինք, որովհետև լարվածությունից ափսոսանք եկավ, որ ինչու չեմպիոն չդարձանք», - ասաց Փաշիկյանը:Հավաքականի անդամ Մանուել Պետրոսյանը, ով այս հունվարին նվաճեց շախմատի Հայաստանի չեմպիոնի տիտղոսը, ասաց, թե ձգտում էին առավելագույնի։«Դե խաղի ընթացքում ամեն ինչ մոտիվանցում է, երբ դու խաղում ես թիմից, պետք է հետևես բոլոր պարտիաներին, պետք է և՛ քո պարտիայի ուշադիր լինես, և՛ կողքի պարտիաներին: Ամեն մի որոշումդ շատ կարևոր կարող է լինել», - նշեց Պետրոսյանը:Կրթության, գիտության, մշակույթի և սպորտի փոխնախարար Կարեն Գիլոյանը նույնպես օդանավակայանում էր՝ դիմավորելու հավաքականին։ Ասաց՝ շախմատի Հայաստանի թիմը տասը տարի նման լուրջ հաջողություն չէր ունեցել, երբ 2012թ. Ստամբուլում կայացած օլիմպիադայում նվաճեց առաջին հորիզոնականը։«Պիտի անկեղծ լինեմ ու ասեմ, որ սա վերջին տարիների հայկական սպորտի ամենավառ սենսացիան էր ու անակնկալը: Լինելով լավատես մարդ, աշխարհի ամենալավատեսներից մեկը, ես, անկեղծորեն, մտածում էի, որ եթե մենք հնգյակ մտնենք շատ լավ կլինի, դա շատ լուրջ արդյունք էի համարում, բայց տղաներն ապացուցեցին, որ թիմում հեչ պարտադիր չէ շատ վառ աստղի առկայությունը», - ընդգծեց Գիլոյանը:Աշխարհի կրկնակի գավաթակիր, գրոսմայստեր Լևոն Արոնյանը, ով շախմատի Հայաստանի հավաքականի կազմում երեք օլիմպիադաներում նվաճել է ոսկե մեդալներ, անցած տարի հայտարարեց Հայաստանից հեռանալու և ԱՄՆ հավաքականում հանդես գալու մասին։ Չենայում Միացյալ Նահանգների հավաքականը հինգերորդն էր։Շախմատի համաշխարհային օլիմպիադաների ողջ պատմության ընթացքում միայն Խորհրդային Միության, Ռուսաստանի, ԱՄՆ, Հունգարիայի ու Հայաստանի հավաքականներն են, որ երեք ու ավելի անգամ նվաճել են առաջին հորիզոնականները։Օդանավակայանում էր նաև Հայաստանի շախմատի ֆեդերացիայի նախագահը։ Հանրապետության երրորդ նախագահ Սերժ Սարգսյանը 18 տարի է ղեկավարում է այն։«Փայլուն արդյունք է, ուղղակի մի փոքր ուղղում՝ կիսեց առաջին, երկրորդ տեղերը, էական հանգամանք է: Կարծում եմ, որ տղաներն իրոք շատ լավ հանդես եկան և կարողացան մեր երկիրը պատվով, արժանապատվորեն ներկայացնել այդ մեծ սպորտային միջոցառմանը», - ասաց Սերժ Սարգսյանը:Սարգսյանը հրաժարվեց կարծիք հայտնել այսօր Հայաստանի, Արցախի առջև ծառացած անվտանգային խնդիրների մասին. - ​«Մենք պայմանավորվեցինք միայն շախմատի մասին, դրա համար ուղղակի հիշեցնեմ, որ 3, թե 4 օր առաջ մեր կուսակցությունը հայտարարություն էր տարածել, այնտեղ ամեն ինչը գրված է»​:Արցախում նախորդ շաբաթվա ռազմական բախումներից հետո Սարգսյանի ղեկավարած Հանրապետական կուսակցությունը իշխանությունների հռչակած «խաղաղության դարաշրջանը» «մանիպուլատիվ փուչիկ» որակեց։   "
Սպորտ,ՀՀ շախմատի տղամարդկանց հավաքականը՝ Օլիմպիադայի արծաթե մեդալակիր," Հայաստանի շախմատի տղամարդկանց հավաքականը երկրորդ տեղը զբաղեցրեց 44-րդ Համաշխարհային Օլիմպիադայում՝ դառնալով արծաթե մեդալակիր։Հնդկաստանի Չենայ քաղաքում ընթացող մրցաշարի վերջին`11-րդ տուրում, Հայաստանի հավաքականը հաղթեց Իսպանիայի ընտրանուն՝ 2,5:1,5 հաշվով:Միաժամանակ ընթացող Ուզբեկստան-Նիդերլանդներ մրցախաղում հաղթեցին ուզբեկները (2,5-1,5)՝ դառնալով Օլիմպիադայի չեմպիոն:Երրորդ հորիզոնականում է Հնդկաստանի երկրորդ թիմը։Այս մրցաշարում Արման Փաշիկյանի գլխավորած հավաքականը տոնեց 9 հաղթանակ՝ առավելության հասնելով Մադագասկարի, Անդորրայի, Եգիպտոսի, Ավստրիայի, Անգլիայի, Ադրբեջանի, Հնդկաստանի, Իսպանիայի նկատմամբ, ԱՄՆ-ի հետ հանդիպումն ավարտվել էր ոչ-ոքի, պարտություն էր գրանցվել միայն մրցաշարի առաջատար Ուզբեկստանի հետ խաղում:  "
Սպորտ,«Փյունիկ»-ը Լյուքսեմբուրգից հաղթանակով վերադարձավ հայրենիք," Ոգևորող կոչեր, շնորհավորանքներ, երգ, թմբուկ... Ֆուտբոլի երկրպագուներն այսօր ուրախ տրամադրություն էին բերել «Զվարթնոց» օդանավակայան։ Դիմավորում էին հաղթանակով Լյուքսեմբուրգից հայրենիք վերադարձող Հայաստանի չեմպիոն «Փյունիկ»-ին, որն այս գիշեր 4։1 հաշվով հաղթել է «Դյուդելանժ»-ին։Սա պատմական իրադարձություն է հայկական ֆուտբոլում։ «Փյունիկ»-ը դարձավ նորանկախ Հայաստանի առաջին թիմը, որը դուրս եկավ ՈՒԵՖԱ-ի Չեմպիոնների լիգայի մրցաշարի որակավորման երրորդ փուլ։ Օրեր առաջ սեփական հարկի տակ թիմը պարտվել էր «Դյուդելանժ»-ին՝ 0:1 հաշվով։ Երեկվա պատասխան խաղում առաջին գոլի հեղինակը դարձյալ դարձան Լյուքսեմբուրգի թիմի ֆուտբոլիստները, սակայն 4 րոպե անց Ժունինյոյի գլխով հարվածից հետո «Փյունիկ»-ը հավասարեցրեց հաշիվը։ Հայկական թիմի կազմում երկու գոլ խփեց Յուրիչիչը, մեկական՝ Ժունինյոն և Օտուբանջոն։«Մի քայլ առաջ, բայց ոչ շատ մեծ հաջողություն»,- գլխավոր մարզիչ Եղիշե Մելիքյանը համեստ գնահատական է տալիս իր թիմի հաղթանակին՝ լուրջ հաջողությունները դեռ առջևում են, ապացուցելու բան դեռ ունեն։Թիմին շնորհավորելուց առաջ էլ տղաների առջև սիրտն էր բացել։ «Խաղից հետո, եթե ճիշտն ասեմ, հավաքեցի դաշտում ու ներողություն խնդրեցի իմ էմոցիաների [համար], որովհետև ես շատ չոր էի իրենց հետ էդ խաղին, պահանջկոտ էի շատ, ես ասել էի խաղից առաջ, որ մենք իրավունք չունենք հետ գնանք պարտությունով»,- պատմեց մարզիչը:Երևանյան պարտությունից շատ էին տխրել, բայց չէին կոտրվել, Մելիքյանն ասում է՝ հակառակը, ավելի մեծ պատասխանատվությամբ գնացին այս խաղին. - «Մեր երկրպագուները որ գլուխները կախ գնացին, ես շատ էի ազդվել ու տրամադրված էի, որ ժողովուրդը, ով մեզանից տխուր գնացին, պիտի ետ վերադառնան, մենք իրենց հետ պիտի բերենք»:«Փյունիկ»-ի ոգևորված երկրպագուներն էլ գոռում-գոչյունների արանքում հասցրեցին իրենց նվիրվածությունը խոստովանել ֆուտբոլիստներին:«Ուժեղ հաղթանակ էր, մենք նենց թիմ ենք, որ ունենք խարակտեր, ու խարակտերը ամբողջ պրոբլեմները վերցնում ա իր վրա, ու ըստ դրա մեր հաղթանակը տեղի ունեցավ», - ասաց նրանցից մեկը:«Ոնց ասաց Եղիշե Մելիքյանը, անցած խաղին ինքը եղել է տրիբունաներում և մեր հետ, մեր ֆաների հետ էր նայում, իսկ հետո ասեց, որ մենք պետք ա ուրախացնենք մեր ֆաներին, մենք իսկապես ուրախացել ենք», - ասաց մյուսը:Ֆուտբոլիստներն ու մյուս մարզիչներն էլ են գոհ խաղից, ասելու շատ բան հիմա չունեն, պիտի հանգստանան, ուժերը հավաքեն։ Հաջորդ խաղը մի քանի օրից է։Մեկնարկային կազմում հայտագրված Հովհաննես Հարությունյանն ասում է՝ պարտության տարբերակ չկար։ Հիշում է՝ ինչպես էին հուզվել մարզիչը, երկրպագուները երևանյան խաղից հետո։ «Մենք գնում էինք այնտեղ հենց հաղթելու նպատակով, հենց էդ թիմային ոգին, մեր հավատը մեր ուժերի նկատմամբ օգնեց, որպեսզի կարողանանք հաղթել», - ասաց ֆուտբոլիստը:Սպորտային մեկնաբան Գևորգ Ղազարյանը սա եռակի նվաճում է համարում։ Ասում է՝ այս խաղով «Փյունիկ»-ն արդեն իսկ ապահովեց իր մասնակցությունը Կոնֆերենցիաների լիգայի խմբային փուլում։ Եթե անգամ պարտվի Չեմպիոնների լիգայի որակավորման հերթական փուլում, միևնույն է՝ խաղալու է Եվրոպայի լիգայի փլեյօֆում, այստեղ հաղթելու դեպքում արդեն կխաղա Եվրոպայի լիգայի խմբային փուլում։«Սա ստացվում է առաջին անգամը, երբ որ մենք հասել ենք էդ ամենակարևոր մրցաշարի երրորդ որակավորման փուլ: Դա ինչ է նշանակում՝ դա ոչ պատիվ է, ոչ բան է, դեռևս սա որակավորման փուլ է, դեռևս այստեղ կան լիքը միջակ եվրոպական ակումբներ, բայց և կան արդեն իսկական գրանդ ակումբներ: Արդեն, օրինակ, մեր հետ՝ նույն փուլում, մեկ այլ զույգ է կազմել, օրինակ, Ֆրանսիայի «Մոնակո»-ն, իսկ Ֆրանսիան եվրոպական, ասենք, չորրորդ առաջնությունն է, «Մոնակո»-ն էլ ակումբ է, որը տարիներ առաջ խաղացել է նույն Չեմպիոնների լիգայի եզրափակչում», - «Ազատության» հետ զրույցում ասաց Ղազարյանը՝ շարունակելով. - «Դե իհարկե, այստեղ նաև կարևոր է Եղիշե Մելիքյանի գործոնը, որը որ հայ մարզիչ, մեր հավաքականի նախկին լեգենդար ֆուտբոլիստ, ով ստանձնում է շատ բարդ շրջանում մի ակումբ, որն ունի լիքը պրոբլեմ, ու դարձնում է շատ թեժ պայքարում չեմպիոն, հիմա արդեն պատմություն է կերտել»:Սպորտային մեկնաբանն ընդգծում է նաև ֆինանսական կողմը. տեղական ակումբները քիչ ֆինանսական աջակցություն ունեն, և նրանց գոյությունն առհասարակ վտանգված է, իսկ հիմա՝ «Փյունիկ»-ը նաև դրամական աջակցություն կստանա։«Փյունիկ»-ը երրորդ փուլում կմրցի Սերբիայի «Ցրվենա Զվեզդա»-ի հետ։ Առաջին խաղն արդեն մի քանի օրից՝ օգոստոսի 3-ին է, հետո արդեն` օգոստոսի 9-ին սեփական դաշտում կընդունեն սերբական ակումբին։«Շատ դժվար խաղ է, շատ լուրջ հակառակորդ է, մեր համար շատ դժվար է լինելու: Պիտի լուրջ պատրաստվենք», - ասաց Եղիշե Մելիքյանը:Ի դեպ, մրցակից թիմն արդեն Թվիթերում հայերեն գրառում է արել՝ «Կհանդիպենք շուտով»։    "
Սպորտ,"«Փյունիկը» 4:1 հաշվով հաղթեց «Դյուդելանժին», դուրս եկավ Չեմպիոնների լիգայի որակավորման 3-րդ փուլ"," Պատմական իրադարձություն հայկական ֆուտբոլի աշխարհում․ «Փյունիկը» դարձավ նորանկախ Հայաստանի առաջին թիմը, որ դուրս եկավ Չեմպիոնների լիգայի որակավորման 3-րդ փուլ։Երեկ ուշ երեկոյան Լյուքսեմբուրգում ֆուտբոլի Հայաստանի չեմպիոն «Փյունիկը» 4:1 հաշվով հաղթեց «Դյուդելանժին»։ Օրեր առաջ սեփական հարկում «Փյունիկը» պարտվել էր «Դյուդելանժին» 0-1 հաշվով։Երեկվա պատասխան խաղում առաջին գոլի հեղինակը դարձյալ Լյուսբեմբուրգի թիմի ֆուտբոլիսներն էին, սակայն 4 րոպե անց Ժունինյոյի՝ գլխով հարվածից հետո, «Փյունիկը» հավասարեցրեց հաշիվը։Հայկական թիմի կազմում երկու գոլ խփեց Յուրիչիչը, մեկական գոլ խփեցին Ժունինյոն և Օտուբանջոն։ Ընդ որում, վերջի գոլը մրցակցի դարպաս ուղարկվեց հիմնական ժամանակի ավարտից հինգ րոպե առաջ։Սպրոտային մեկնաբան Գևորգ Ղազարյանը սա եռակի նվաճում է համարում։ Նախ՝ այս խաղով «Փյունիկն» արդեն իսկ ապահովեց իր մասնակցությունը Կոնֆերենցիաների լիգայի խմբային փուլում։ Եթե Փյունիկն անգամ պարտվի Չեմպիոնների լիգայի որակավորման հաջորդ փուլում, միևնույն է խաղալու է Եվրոպայի լիգայի փլեյ-օֆֆում։ Այստեղ հաղթելու դեպքում արդեն կխաղա Եվրոպայի լիգայի խմբային փուլում։«Սա ստացվում է առաջին անգամ է, երբ որ մենք հասել ենք ամենակարևոր մրցաշարի երրորդ որակավորման փուլ։ Դա ի՞նչ է նշանակում, դա ո՛չ պատիվ է, ո՛չ բան է, դեռևս սա որակվորման փուլ է, դեռևս այստեղ կան լիքը միջակ եվրոպական ակումբներ, բայց և կան իսկական գրանդ ակուբներ, օրինակ, արդեն մեզ հետ նույն փուլում մեկ այլ զույգ է կազմել, օրինակ, Ֆրանսիայի «Մոնակոն», իսկ Ֆրանսիան եվրոպական չորրորդ առաջնությունն է, «Մոնակոն» էլ ակումբ է, որը տարիներ առաջ խաղացել է Չեմպիոնների լիգայի եզրափակչում։ Դե իհարկե այստեղ կարևոր է նաև Եղիշե Մելիքյանի գործոնը, որը որ հայ մարզիչ, մեր հավաքականի նախկին լեգենդար ֆուտբոլիս, ով ստանձնում է շատ բարդ շրջանում մի ակումբ, որն ունի լիքը պրոբլեմ ու դարձնում է շատ թեժ պայքարում չեմպիոն, հիմա արդեն պատմություն է կերտել, դա փաստացի մենք ունենք։ Մինչև աշնան վերջ մենք ունենալու ենք եվրոպական մեծ ֆուտբոլ Երևանում։ Դա ամենակարևորն է», - ասաց Ղազարյանը։Սպրոտային մեկնաբանը ընգծում է նաև ֆինանսական կողմը՝ շեշտելով՝ տեղական ակումբները քիչ ֆինասական աջակցություն ունեն և նրանց գոյությունն առհասարակ վտանգված է, իսկ հիմա «Փյունիկը» նաև դրմական աջակցություն կունենա։«Մեզ մոտ բոլոր ակումբները վտանգված են, նույն «Նորավանքը» Հայաստանի գավաթակիր է դառնում ու հաջորդ տարի էդ թիմը փակվում է, որը շատ ցավալի է։ Այդ ֆինանսներից մեր առաջնությունը շատ է կախված, ըստ այդմ, երբ որ տարբեր ակումբներ նման նվաճման են հասնում, դա շատ կարևոր է», - ասաց Գևորգ Ղազարյանը։«Փյունիկը» երրորդ փուլում կմրցի Սերբիայի «Ցրվենա Զվեզդայի» հետ։ Առաջին խաղն արդեն մի քանի օրից է՝ օգոստոսի 2-ին, հետո արդեն օգոստոսի 9-ին սեփական դաշտում կընդունեն Սերբիայի ակումբին։ "
Սպորտ,Հայաստանը երրորդ անընդմեջ պարտությունը կրեց ՈՒԵՖԱ-ի Ազգերի լիգայի մրցաշարում," Հայաստանի ֆուտբոլի ազգային հավաքականը երրորդ անընդմեջ պարտությունը կրեց ՈՒԵՖԱ-ի Ազգերի լիգայի մրցաշարում:Երեքշաբթի երեկոյան Երևանի Վազգեն Սարգսյանի անվան հանրապետական մարզադաշտում Խոակին Կապառոսի սաները 1:4 հաշվով զիջեցին Շոտլանդիայի ընտրանուն, չնայած բացել էին հանդիպման հաշիվը: Հայաստանի հավաքականի երկու ֆուտբոլիստների՝ Արման Հովհաննիսյանին և Կամո Հովհաննիսյանին, մրցավարը հեռացրեց խաղադաշտից, և թիմը հանդիպումն ավարտեց 9 ֆուտբոլիստով:Հայաստանը նախորդ երկու՝ արտագնա հանդիպումներում համապատասխանաբար 0:2 և 0:3 հաշիվներով պարտվել էր Շոտլանդիային և Ուկրաինային ու 3 միավորով եզրափակում է B լիգայի առաջին խմբի մրցաշարային աղյուսակը: Միակ հաղթանակը Հայաստանի ընտրանին տոնել է առաջին խաղում՝ Իռլանդիայի հավաքականի նկատմամբ 1:0 հաշվով:Խմբի առաջատարներն այս պահին Ուկրաինան և Շոտլանդիան են՝ 6-ական միավորով:Մրցաշարի խմբային փուլի վերջին երկու հանդիպումները Հայաստանի հավաքականը կանցկացնի սեպտեմբերին՝ 24-ին ընդունելով Ուկրաինային և 27-ին հյուրընկալվելով Իռլանդիային:

Մրցաշարի խմբային փուլին կհաջորդեն կիսաեզրափակիչները և երրորդ տեղի համար խաղը, եզրափակիչը կկայանա եկող տարվա հունիսին:  "
Սպորտ,"«Հուսով ենք, որ լավ խաղ կանցկացնենք». վաղը Հայաստանի ֆուտբոլի հավաքականը կմրցի Ուկրաինայի ընտրանու դեմ"," Հայաստանի ֆուտբոլի ազգային հավաքականը վաղ Լեհաստանի Լոձ քաղաքում կմրցի Ուկրաինայի ընտրանու դեմ։ Ռուս-ուկրաինական պատերազմի պատճառով ուկրաինացներն իրենց տնային հանդիպումները ստիպված են չեզոք երկրում անցկացնել։Երկու հավաքականները մինչ այս հանդիպել են 8 անգամ, Հայաստանի ընտրանին ուկրաինացիներին երբեք չի հաղթել։ Այս անգամ էլ թիմերի ճանապարհները խաչվում են Ազգերի լիգայի խաղարկությունում։ Այս մրցաշարի B դիվիզիոնում Հայաստանի հավաքականը հունիսի 4-ին Երևանում նվազագույն հաշվով հաղթեց իռլանդացիներին, 4-օր անց էլ Գլազգոյում զիջեց շոտլանդացիներին։Հայաստանի ընտրանու գլխավոր մարզիչ Խոակին Կապառոսն այսօր նախախաղային ասուլիսի ընթացքում ընդգծեց՝ նախորդ հանդիպումներից հետո իր սաները դեռ վերականգնվում են. - «Դեռ 24 ժամ կա, և այդ ժամանակը ամենակարևորն է ֆուտբոլիստների վերականգնման համար: Շոտլանդիայի հետ հանդիպումն արդեն անցյալում է, և մենք բոլոր հինգ զգայարաններով կենտրոնացած ենք վաղվա խաղի վրա»:Իսպանացի մասնագետը խոսելով մրցակցի մասին՝ շեշտեց՝ ուկրաինացները մոտիվացված են ու բարձր մակարդակ ունեն. - «Տաղանդավոր և բարձր որակներով օժտված հավաքական է, սակայն մենք վստահում ենք մեր ուժերին և հուսով ենք, որ լավ խաղ կանցկացնենք»:Մարզական լրագրող Գևորգ Ղազարյանի կարծիքով՝ Ուկրաինայի հավաքականն այս խմբի ամենաուժեղ թիմն է, Խոակին Կապառոսի սաների համար բարդ է լինելու:«Ես հետևել եմ և տեսել եմ՝ պաշտպանությունում համենայնդեպս այնպիսի տպավորություն չի թողնում Ուկրաինան, որ թվա, թե նա անանցանելի է և նրա դարպասը գրավել անհնար է: Այնպես որ որքան էլ սա թեևս այս խմբում ամենաբարդ մրցակիցն է, ամեն դեպքում նրա դեմ խաղալ հնարավոր է, Ուկրաինան Գերմանիա չէ, Իսպանիա չէ, Ֆրանսիա չէ», - ասաց մարզական լրագրողը:Հայաստանի ընտրանին Ազգերի լիգայի B դիվիզիոնում խաղալու հնարավորություն ստացավ նախորդ մրցաշարում իր ենթախմբում հաղթելով։ Ի դեպ՝ թիմի վճռորոշ հանդիպումները 44-օրյա պատերազմի հետ համընկան և ինչպես Ուկրաինան հիմա, այն ժամանակ էլ հայ ֆուտբոլիստները չեզոք դաշտում էին խաղում։Այս մրցաշարում խմբի առաջին տեղը զբաղեցրած թիմը կբարձրանա կարգով ամենաբարձր A դիվիզիոն, 4-րդ տեղում ավարտողն՝ ընդհակառակը՝ կնահանջի: Մի քանի ամիս առաջ Ֆուտբոլի ֆեդերացիայի նախագահ Արմեն Մելիքբեկյանը խոսել էր բավականին համեստ նպատակներից՝ Ազգերի լիգայում հավաքականի նվազագույն խնդիրն է մրցաշարը վերջին հորիզոնականում չավարտել:«Ցավոք սրտի, երկրորդ խաղը ցույց տվեց, որ շատ դեպքերում մենք անպատրաստ ենք, թե փոքր-ինչ կարգով ավելի բարձր է մրցակիցը, ինչպես օրինակ Շոտլանդիայի դեպքում տեսանք, և մեր մրցակիցը առանց լուրջ ջանքեր գործադրելու կարողացավ հաղթել մեզ: Թվում է, թե՝ այո, սա առավելագույնն է, բայց և մենք տեսնում ենք, որ մեր հավաքականն այլ դեպքերում կարող է և անակնկալներ մատուցել», - ասաց Գևորգ Ղազարյանը:Վաղվա խաղից երեք օր անց Հայաստանի հավաքականը Երևանում կհյուրընկալի շոտլանդացիներին՝ այդպիսով կսկսվի մրցաշարի երկրորդ շրջանը։   "
Սպորտ,ՈՒԵՖԱ-ի Ազգերի լիգա. Հայաստանը պարտվեց Շոտլանդիայում," ՈՒԵՖԱ-ի Ազգերի լիգայի մրցաշարի երկրորդ տուրում Հայաստանի հավաքականը Գլազգոյում պարտվեց Շոտլանդիայի ընտրանուն՝ 0:2 հաշվով:Չորեքշաբթի երեկոյան կայացած հանդիպման երկու գոլերն էլ գրանցվեցին առաջին խաղակեսում՝ 28-րդ և 40-րդ րոպեներին: Գոլերի հեղինակներ դարձան Էնթոնի Ռալսթոնը և Սքոթ ՄըքՔենան:B լիգայի առաջին խմբի մյուս հանդիպումը՝ Իռլանդիա - Ուկրաինա, ավարտվեց ուկրաինացիների հաղթանակով՝ 1:0 հաշվով:Երկրորդ տուրից հետո խմբում 3-ական միավոր ունեն Շոտլանդիայի, Ուկրաինայի և Հայաստանի հավաքականները, Իռլանդիան միավոր չունի:Հունիսի 11-ին Հայաստանի ընտրանին կհյուրընկալվի Ուկրաինային, հունիսի 14-ին կընդունի Շոտլանդիային:Մրցաշարի խմբային փուլի վերջին երկու հանդիպումները Հայաստանի հավաքականը կանցկացնի սեպտեմբերին՝ 24-ին ընդունելով Ուկրաինային և 27-ին հյուրընկալվելով Իռլանդիային:Մրցաշարի խմբային փուլին կհաջորդեն կիսաեզրափակիչները և երրորդ տեղի համար խաղը, եզրափակիչը կկայանա եկող տարվա հունիսին:  "
Սպորտ,Հայաստանը հաղթանակով սկսեց ՈՒԵՖԱ-ի Ազգերի լիգայի մրցաշարը," Հայաստանի ֆուտբոլի ազգային հավաքականը հաղթանակով սկսեց ՈՒԵՖԱ-ի Ազգերի լիգայի երրորդ՝ 2022-23 թվականների մրցաշարը:Երևանի Վազգեն Սարգսյանի անվան հանրապետական մարզադաշտում շաբաթ երեկոյան կայացած Իռլանդիայի հավաքականի հետ հանդիպման միակ գոլի հեղինակ դարձավ Էդուարդ Սպերցյանը՝ 74-րդ րոպեին հեռվից գեղեցիկ հարվածով գրավելով մրցակցի դարպասը:Ազգերի լիգայի նախորդ մրցաշարում հաջող հանդես գալու արդյունքում, երբ Հայաստանի ընտրանին առաջին տեղը գրավեց C լիգայի երկրորդ խմբում, Խոակին Կապառոսի սաները նոր մրցաշարում հանդես են գալիս ավելի ուժեղ՝ B դիվիզիոնի առաջին խմբում, որտեղ նրանց մրցակիցներն են Շոտլանդիայի, Ուկրաինայի և Իռլանդիայի հավաքականները:Հունիսի 8-ին Հայաստանի թիմը կհյուրընկալվի Շոտլանդիային, հունիսի 11-ին՝ Ուկրաինային, և հունիսի 14-ին կընդունի Շոտլանդիային:Մրցաշարի խմբային փուլի վերջին երկու հանդիպումները Հայաստանի ընտրանին կանցկացնի սեպտեմբերին՝ 24-ին ընդունելով Ուկրաինային և 27-ին հյուրընկալվելով Իռլանդիային:Մրցաշարի խմբային փուլին կհաջորդեն կիսաեզրափակիչները և երրորդ տեղի համար խաղը, եզրափակիչը կկայանա եկող տարվա հունիսին:    "
Սպորտ,«Մեզ համար ճոխություն է այս դիվիզիոնում խաղալը». Հայաստանը մեկնարկում է պայքարն Ազգերի լիգայում," Հայաստանի ֆուտբոլի ազգային հավաքականը մեկնարկում է պայքարն Ազգերի լիգայում։ Վաղը երեկոյան Հանրապետական մարզադաշտում ընտրանին կհյուրընկալի Իռլանդիայի հավաքականին։Այս թիմերը վերջին անգամ հանդիպել են 2011-ին Դուբլինում, այդ ժամանակ դրամատիկ պայքարում հաղթել էին իռլանդացիները՝ զրկելով Հայաստանի հավաքականին Եվրոպայի առաջնության ուղեգրից։ Այս պատմական հանդիպումից 11 տարի անց երկու հավաքականները ուժերը կչափեն արդեն Ազգերի լիգայում։Հայաստանի ընտրանին, երկու տարի առաջ այս մրցաշարի երրորդ դիվիզիոնում առաջին տեղը զբաղեցնելով, իրավունք ստացավ հաջորդ մրցաշարում կարգով ավելի բարձր թիմերի հետ մրցել։Ընտրանու գլխավոր մարզիչ Խոակին Կապառոսը նախախաղային ասուլիսի ընթացքում ընդգծեց՝ գիտակցում են՝ որքան բարդ է լինելու այս խմբում խաղալը։«Մեզ համար ճոխություն է այս դիվիզիոնում խաղալը, պետք է հաճույք ստանանք այս ամենից, իսկ մրցաշարը ցույց կտա, թե մինչև ուր կարող ենք հասնել, իսկ ինչ վերաբերում է ցանկությանն ու խանդավառությանը, ապա այս հարցում մրցակիցները մեզ չեն գերազանցի», - ասաց նա։Վաղվա հանդիպումից բացի, Հայաստանի հավաքականն այս ամիս ևս 3 խաղ ունի՝ 2 հանդիպում Շոտլանդիայի, ևս 1-ը՝ Ուկրաինայի հետ։ Այս խմբում առաջին հորիզոնականը զբաղեցնող հավաքականը կբարձրանա առաջին դիվիզիոն, մրցաշարը վերջին տեղում ավարտողն ընդհակառակը՝ մեկ դիվիզիոնով կնահանջի։Կարևոր ստուգատես է հավաքականի համար, շեշտում է ՈւԵՖԱ-ի թղթակից Մհեր Խուդավերդյանը՝ ընդգծելով, որ խմբի բոլոր 3 մրցակիցներն էլ ուժեղ են. «Շատ դժվար է լինելու պայքարելը, բայց ամեն դեպքում ինձ համար առաջնային խնդիրն է, ես հավաքականի համար տեսնում եմ ամենակարևոր խնդիրը, որ առնվազն վերջին տեղը չգրավեն, այսինքն՝ լինել երրորդ տեղում և պահպանել Ազգերի լիգայի Բ դիվիզիոնում տեղը, որովհետև Բ դիվիզիոնից Եվրոպայի առաջնության ուղեգիր նվաճելն ավելի հեշտ է», - ասաց նա։Իսպանացի Խոակին Կապառոսն այս 4 հանդիպումների համար նախապես 29 ֆուտբոլիստների էր հրավիրել, հետո, սակայն, պարզվեց, որ վնասվածքի պատճառով խաղաղ չի կարողանա ամերիկյան ՄԼՍ-ի աստղ Լուկաս Սելարայանը։Հայաստանի հավաքականն այս մրցաշարին մոտենում է առանց թիմի երկարամյա առաջատար Հենրիխ Մխիթարյանի, որն ամիսներ առաջ հայտարարեց ընտրանուց հեռանալու մասին։ Այս ընթացքում հավաքականը ընկերական երկու հանդիպում անցկացրեց, մարտին նվազագույն հաշվով հաղթեց Չեռնոգորիային, ապա գերխոշոր՝ 9-0 հաշվով պարտվեց Նորվեգիայի ընտրանուն։«Այդ պարտությունը շատ ծանր է, մենք միշտ հիշելու ենք՝ անկախ նրանից, որ խաղը ընկերական էր, թե մենք, թե տղաները, թե մարզիչը հիշելու են, բայց վստահ եմ, որ ֆուտբոլիստները հիմա դուրս են գալու խաղադաշտ՝ կռվելու ու ապացուցելու, որ այդ 9-0-ն ուղղակի պատահականության և հանգամանքների անհարմար դասավորվածության արդյունք եղավ, այլ ոչ թե մեր իրական ուժն էր ցույց տալիս», - նշեց ՈւԵՖԱ-ի թղթակիցը։Մի քանի ամիս առաջ Ֆուտբոլի ֆեդերացիայի նախագահ Արմեն Մելիքբեկյանը խոսել էր բավականին համեստ նպատակներից՝ Ազգերի լիգայում հավաքականի նվազագույն խնդիրն է մրցաշարը վերջին հորիզոնականում չավարտելը։   "
Սպորտ,«Ռոմա»-ն նվաճեց Եվրոպայի Կոնֆերենցիաների լիգայի գավաթը," Իտալիայի մայրաքաղաք Հռոմի «Ռոմա» ֆուտբոլային ակումբը Եվրոպայի Կոնֆերենցիաների լիգայի եզրափակիչում 1:0 հաշվով հաղթեց Նիդերլանդներից Ռոտերդամի «Ֆեյենոորդ» թիմին: Միակ գոլը 32-րդ րոպեին խփեց Նիկոլո Զանիոլոն:Հայաստանի հավաքականի նախկին ավագ Հենրիխ Մխիթարյանն առաջին խաղակեսում վնասվածքի հետևանքով փոխարինվեց:Եզրափակիչ հանդիպումը տեղի ունեցավ Ալբանիայի մայրաքաղաք Տիրանայի Arena Kombëtare մարզադաշտում:Իտալական ակումբի մարզիչ Ժոզե Մոուրինյոն իր վաստակած եվրոպական գավաթների թիվը հասցրեց հինգի:2003 թվականին նրա ղեկավարած պորտուգալական «Պորտու»-ն շահել է ՈւԵՖԱ-ի գավաթը, 2004-ին այդ թիմը վաստակել է ՈւԵՖԱ-ի Չեմպիոնների լիգայի գավաթը:2010-ը թվականին Մոուրինյոն իտալական ֆուտբոլի առաջատար Միլանի «Ինտեր»-ի հետ է վաստակել ՈւԵՖԱ-ի Չեմպիոնների լիգայի գավաթը:2017 թվականին էլ Մոուրինյոյի ղեկավարությամբ «Մանչեսթր Յունայթեդ» անգլիական ակումբը շահել է Եվրոպայի լիգայի գավաթը: Այդ խաղում հաջողությամբ հանդես է եկել և գոլ է խփել Հենրիխ Մխիթարյանը: "
Սպորտ,"«Եթե մեջդ հոգեպես ուժ կա, ֆիզիկապեսը կա ու կա». հաշմանդամային բազկամարտի Եվրոպայի չեմպիոն"," 44-օրյա պատերազմի մասնակիցներ, 21-ամյա երիտասարդներ Սարգիս Հարությունյանն ու Շահենը Բաբայանը Հաշմանդամային բազկամարտի Եվրոպայի առաջնությունում տարբեր քաշային կատեգորիաներում ոսկե մեդալներ են նվաճելԱմբողջ համացանցում տարածվել էր տեսանյութը, թե ինչպես է պատերազմում երկու ոտքը կորցրած արցախցի անփորձ երիտասարդը եզրափակիչ փուլում հաղթում փորձառու թուրք մարզիկին։«Ըտենց զգացում մենակ էդ պահին պետք է լինի, ուրիշ պահ չկա, որ տենց զգացում ունենաս։ Էնքանի մեջ սաղ տենց զգաստ կանգնում են ու քո պատվին հիմնը հնչում ա», - «Ազատության» հետ զրույցում ասում է Սարգիսը։Սպորտային ճանապարհը պատերազմում ստացած ծանր վիրավորումից հետո սկսվեց։ 2020 թվականի հոկտեմբերի 26-ին արկի պայթյունը Սարգսին զրկեց ոտքերից, բայց, ինչպես ինքն է հիմա եզրակացնում՝ հրաշքով ողջ մնաց ինչ-որ նոր բանի հասնելու համար. - «Առաջից շատ դժվար էի քայլում, քայլակով մի կերպ։ Շատ ժամանակ չէի ուզում անգամ պրոտեզ հագնեի... Բայց իմ մեջ ուժ գտա, կարացա»։ Կյանքի ամենադժվար պահը շրջադարձային եղավ։ Ծանր վիրավորումից հետո փորձում էր ուշքի գալ, երբ մի օր հյուր եկավ ապրիլյան պատերազմի ժամանակ երեք վերջույթները կորցրած, այսօր արդեն Հաշմանդամային սպորտի ֆեդերացիայի նախագահ, բազկամարտի աշխարհի ու Եվրոպայի բազմակի չեմպիոն Սարգիս Ստեփանյանը։«Վերականգնողականից հետո սկսեցի արդեն ուժային պարապել, բայց ընդհանրապես մտքումս չի եղել մարզիկ դառնալ, առաջնությունների մասնակցել», - պատմում է երիտասարդ չեմպիոնը։Մինչև 44-օրյա պատերազմը երբևէ սպորտով չզբաղված արհեստագործ Սարգիսը հիմա օրական 3-4 ժամ անցկացնում է մարզասրահում։ Ասում է, թե հաջողելու համար շատ բան պետք չէ՝ ընդամենը կամք, ու անգամ ամենահասարակ պրոթեզներով շատ արագ կարելի է անցնել կյանքի ամենախորդուբորդ ճանապարհներով. - «Հագիս պրոթեզները ամենահասարակն ա... մեխանիկական ծունկ ա։ Բայց ընենց չի, որ լավ պրոթեզ հագնես՝ վազելու ես։ Հիմա կան, ուրիշ տղաներ եմ ճանաչում, որ շատ լավ պրոթեզներ ունեն, բայց իրենք էլ գիտեն, որ էն ձև չեն քայլում, ոնց ես։ Շատերի համար էլ ա դա զարմանալի։ Իմ համար էլ ա զարմանալի, ես չեմ իմացել, որ սենց կլինի։ Բայց դա շատ չարչարվելու արդյունքն ա, ընենց չի, որ միանգամից ա ստացվել»։Վերջերս Բուխարեստում կայացած հաշմանդամային բազկամարտի Եվրոպայի 24-րդ առաջնությունից հայկական պատվիրակությունը վերադարձել է 11 ոսկե, 5 արծաթե և 6 բրոնզե մեդալներով։Արարատի մարզի Եղեգնավան գյուղից Շահեն Բաբայանը միանգամից երկու ոսկի է բերել Եվրոպայից։ Պատերազմում ԱԹՍ-ի հարվածից երկու ոտքը կորցրած, քչախոս, համեստ այս երիտասարդի համար նույնպես սպորտը նորություն էր։ Գյուղում մեծացած տղան մինչև պատերազմը հողագործության մեջ էր պատկերացնում իր ապագան։«Վիրավորվեցի, վեց ամիս հետո արդեն սկսեցի պարապել։ Սկզբից դժվար էր, հետո արդեն կամաց-կամաց ուժ գտանք մեր մեջ և առաջ գնացինք։ Եթե մեջդ հոգեպես ուժ կա, ֆիզիկապեսը կա ու կա։ Կարևորը ինքդ քեզ չկոտրես», - ասում է նա։Պատերազմից դեպի մեծ սպորտ ճանապարհը հեշտ չէ, մարզվող տղաներն էլ միայն հույսով ու լավատեսությամբ չեն ապրում։ Կարգախոսն է՝ կա նպատակ, ուրեմն պետք է գտնել դրան հասնելու ուղին։«Ես արդեն իսկ ինձ հաջողակ եմ համարում, որովհետև նպատակներս արդեն սկսում են կամացից իրագործվել։ Փորձում եմ կյանքս ապրել նենց, ոնց որ կապրեի էն ժամանակ, որ ոտքերս լիներ։ Կյանքը շարունակվում ա, պետք չի հուսահատվել։ Եթե դու շունչ ունես, միշտ լավատես էղիր», - ասում է Սարգիսը։«Կյանքը շարունակվում ա, պետք չի հուսահատվել։ Եթե դու շունչ ունես, միշտ լավատես էղիր», - հավելում է Շահենը։Մի քանի ամսից հաշմանդամային բազկամարտի աշխարհի առաջնությունն է։ Հաղթանակը քաղցր համ ունի. երիտասարդ չեմպիոնները համոզված են՝ այս անգամ մեդալներն ավելի շատ են լինելու։   "
Սպորտ,Հայաստանի ֆուտբոլի ազգային հավաքականն այսօր Օսլոյում ընկերական հանդիպում կանցկացնի Նորվեգիայի ընտրանու դեմ," Հայաստանի ֆուտբոլի ազգային հավաքականն այսօր երեկոյան Օսլոյում ընկերական հանդիպում կանցկացնի Նորվեգիայի ընտրանու դեմ։ Հավաքականն արդեն երկրորդ հանդիպումն է անցկացնում առանց թիմի երկարամյա ավագ, իտալական Ռոմայի կիսապաշտպան Հենրիխ Մխիթարյանի, որը վերջերս լքեց ազգային ընտրանին։Մարտի 24-ին Երևանում Հայաստանի հավաքականն ընկերական խաղում 1-0 հաշվով հաղթեց Մոնտենեգրոյի ընտրանուն, հանդիպման միակ գոլը խփեց 22-ամյա Վահան Բիչախչյանը։Երեկ երեկոյան կայացած նախախաղային ասուլիսի ընթացքում երիտասարդ ֆուտբոլիստը, որը հայաստանցի երկրպագուների առջև իր առաջին խաղն էր անցկացնում, ընդգծեց՝ Մոնտենեգրոյի դեմ շատ կազմակերպված խաղացին։«Շատ լավ զգացողություն էր առաջին անգամ խաղաղալ Հայաստանում ու կարողանալ հաղթել։ Կարող եմ ասել, որ հավաքականում ընկերական հանդիպումներ չկան, միշտ փորձում ենք խաղալ, ուրախացնել մեր ազգին», - ասաց Բիչախչյանը։Հայաստանի ընտրանու գլխավոր մարզիչն էլ նորվեգացիների հետ բարդ խաղ է կանխատեսում։ «Նորվեգիայի հավաքականը հիանալի թիմ է, որի կազմում բավականին տաղանդավոր երիտասարդ ֆուտբոլիստներ են հանդես գալիս», - ասաց Խոակին Կապառոսը։Հայաստանի հավաքականը այս ընկերական խաղերով պատրաստվում է հունիսին մեկնարկող ազգերի լիգայի մրցաշարին, որտեղ ընտրանին կմրցի Շոտլանդիայի, Իռլանդիայի և Ուկրաինայի հավաքականների հետ։Հավաքականի գլխավոր մարզիչն ընդգծեց՝ հունիսին կայանալիք պաշտոնական հանդիպումներին ընդառաջ խաղալու հնարավորություն պետք է ունենան իր բոլոր սաները։«Մենք ցանկանում են դժվար խաղերում բոլորին տեսնել դաշտում, որովհետև հունիսի 4-ին հանդիպում ունենք, և բոլոր տղաները պետք է այսպիսի փորձ ունենան», - ասաց Կապառոսը։Հենրիխ Մխիթարյանի բացակայությամբ Մոնտենեգրոյի դեմ խաղում ավագի թևկապը կրում էր իսպանական Կադիզի պաշտպան 29-ամյա Վարազդատ Հարոյանը, արդյո՞ք այսուհետ նա կլինի ընտրանու հաստիքային ավագը՝ անցած շաբաթ Խոակին Կապառոսից հետաքրքվեցին լրագրողները, իսպանացի մասնագետը, սակայն, հստակ պատասխան չտվեց՝ նշելով նաև այլ խաղացողների անուններ։ "
Սպորտ,Փարիզի քաղաքապետը չի բացառում Ռուսաստանին 2024-ի Օլիմպիադային չհրավիրելը," Փարիզի քաղաքապետ Անն Իդալգոն ասել է, որ Ռուսաստանի նախագահ Վլադիմիր Պուտինի ներխուժումը Ուկրաինա հակասում է օլիմպիական ոգուն, և ժամանակը կգա որոշելու՝ արդյոք նրա երկիրը կարո՞ղ է մասնակցել 2024 թվականին Ֆրանսիայի մայրաքաղաքում կայանալիք Օլիմպիական խաղերին։«Օլիմպիական խաղերը նույնպես այս մոլորակի աշխարհաքաղաքական մաս են կազմում։ Այն, ինչ այսօր տեղի է ունենում, Ռուսաստանին չի դասում խաղաղ երկրների խմբում։ Վլադիմիր Պուտինն անարդարացի պատերազմ է վարում։ Նա խախտում է, չի ճանաչում միջազգային օրենքները։ Մենք պետք է դա հաշվի առնենք», - ասել է Փարիզի քաղաքապետը Reuters-ի հարցազրույցում։Փետրվարի վերջին Միջազգային օլիմպիական կոմիտեի (ՄՕԿ) գործադիր մարմինն առաջարկել էր, որ մարզական ֆեդերացիաներն արգելեն Ռուսաստանի և Բելառուսի մարզիկների ու պաշտոնյաների մասնակցությունը միջազգային մրցաշարերին։ Ռուսաստանի օլիմպիական կոմիտեն կտրականապես անհամաձայնություն էր հայտնել։ Ներկա պահին Ռուսաստանի օլիմպիական կոմիտեն սառեցված չէ, և Ռուսաստանը կարող է մասնակցել 2024-ի Օլիմպիադային, բայց ամեն դեպքում որոշումը կախված է ՄՕԿ-ից։Պատմության մեջ կան նման դեպքեր։ Առաջին համաշխարհային պատերազմից հետո Գերմանիան, Ավստրիան, Բուլղարիան, Թուրքիան և Հունգարիան չեն հրավիրվել մասնակցելու 1920 թվականին Անտվերպենում կայացած Օլիմպիական խաղերին։ Իսկ Երկրորդ համաշխարհային պատերազմից հետո 1948-ի Լոնդոնի Օլիմպիական խաղերին չեն մասնակցել Գերմանիան և Ճապոնիան։Անն Իդալգոն 2024-ին դեռ կլինի Փարիզի քաղաքապետ, եթե, իհարկե, Ֆրանսիայի առաջիկա նախագահական ընտրություններում անակնկալ հաղթանակի չհասնի։ Նա նախագահական ընտրություններում առաջադրված 12 թեկնածուներից մեկն է։   "
Սպորտ,Մարզական աշխարհում Հենրիխ Մխիթարյանի որոշումը «կշռադատված» ու հայկական ֆուտբոլի համար տխուր են որակում," Հայաստանի Ֆուտբոլի ազգային հավաքականի ավագ, իտալական «Ռոմայի» կիսապաշտպան Հենրիխ Մխիթարյանն ավարտում է ելույթները ընտրանու կազմում։33-ամյա ֆուտբոլիստն այդ մասին հայտարարել է սոցցանցերի իր էջերում. «95 միջազգային խաղերից, քրտնաջան աշխատանքից, նվիրումից և իմ երկիրը խաղադաշտում ներկայացնելու ընթացքում աննախադեպ վերելքներից և վայրէջքներից հետո որոշում եմ կայացրել ավարտել Հայաստանի ազգային հավաքականի կազմում մրցելույթներս:Այս եզրահանգմանն եմ եկել նոյեմբերին Գերմանիայի դեմ իմ վերջին խաղից հետո։ Կարծում եմ, որ ճիշտ ժամանակն է, և որ տվել եմ իմ հավաքականին ամենը՝ ինչ կարող էի», - գրել է Մխիթարյանը՝ շարունակելով՝ առաջիկա տարիներին կենտրոնանալու է ակումբային մրցելույթների վրա։Ֆուտբոլի ֆեդերացիայի նախագահ Արմեն Մելիքբեկյանը Մխիթարյանի որոշումը որակել է կշռադատված, որին պետք է վերաբերվել ամենայն հարգանքով:«Ավելորդ է նշել, որ Հայաստանի ազգային հավաքականի դռները միշտ բաց են Մխիթարյանի համար: Հետագա հաջողություններ եմ մաղթում Մխիթարյանին իր ակումբային կարիերայի ընթացքում»,- հայտարարել է Մելիքբեկյանը։Գլխավոր մարզիչ Խոակին Կապառոսը ևս, բարձր գնահատելով Մխիթարյանի նվիրվածությունը, այս օրը տխուր է համարել հայկական ֆուտբոլի համար։«Բախտ եմ ունեցել հաճույք ստանալու իր խաղից և մարզումներից: Իր հետ աշխատած բոլոր մարզիչները ևս ընդգծում են Հենոյի նվիրվածությունը և պրոֆեսիոնալիզմը: Ինձ համար մեծ պատիվ էր մարզել այսպիսի ֆուտբոլիստի: Ջերմորեն համբուրում եմ Հենոյին՝ մաղթելով ամենայն բարիք: Կարծում եմ` Հենոն ավելին է հայկական ֆուտբոլի համար, քան ուղղակի ֆուտբոլիստ: Հենոն առաջատար է և միշտ կմնա այդպիսին»,- հայտարարել է Խոակին Կապառոսը:Երկրպագուներից շատերի համար որոշումն անսպասելի էր, ոմանք, մինչդեռ, պնդում են, թե սպասում էին նման զարգացման։«Ցավալի է, որ Մխիթարյանին ազգային թիմի խաղաշապիկով այլևս չենք տեսնի, - ասում է մարզական լրագրող Գևորգ Ղազարյանը, - նա մեմուարներ գրելու է: Կարծում եմ` նա գիրք ունենալու է, և այնտեղ նա, կարծում եմ, կպարզաբանի, և վստահ եմ` այդտեղ մենք կստանանք այն հարցերի պատասխանները, որոնք բազմաթիվ տարիներ հենց մենք` լրագրողներս տվել ենք, կստանանք այդ պատասխանները: Կարծում եմ, որ ֆուտբոլային իրականությունը, այդուհանդերձ, իր ազդեցությունը, իր գործոնը թողել է»:Մխիթարյանի որոշումն անսպասելի է համարում Հայաստանում ՈւԵՖԱ-ի թղթակից Մհեր Խուդավերդյանը. «Իրականում կարելի է Հենրիխին հասկանալ, որովհետև ոչ առաջին, ոչ էլ վերջին ֆուտբոլիստն է բավականին հանրաճանաչ, որ ոչ ամենամեծ տարիքում ֆուտբոլի համար հավաքականում ելույթներն ավարտում է»:Հենրիխ Մխիթարյանը հավաքականի կազմում նորամուտը նշել է 2007 թվականին: Գրեթե 15 տարիների ընթացքում նա 95 հանդիպում է անցկացրել։ Մխիթարյանը խփած 32 գոլերով հավաքականի պատմության լավագույն ռմբարկուն է։ Նա 8 անգամ ճանաչվել է Հայաստանի լավագույն ֆուտբոլիստ։Հավաքականում նրա խաղալ - չխաղալու շուրջ բանավեճերը սկսվել էին դեռ անցած տարի, երբ ֆուտբոլիստը սոցցանցերով իր վրդովմունքը հայտնեց հավաքականի ընկերական խաղերին չհրավիրվելու պատճառով։ ՈւԵՖԱ-ի թղթակից Խուդավերդյանի կարծիքով, սակայն, 33-ամյա ֆուտբոլիստի որոշումը զուտ սպորտային է և որևէ այլ հարցի հետ առնչություն չունի:«Խոսակցությունները միշտ եղել են Հենրիխի մասով, ու չեմ կարծում, թե որևէ խոսակցություն կուլիսային կամ դավադրությունների տեսությունների մասին ազդել է Հենոյի որոշման վրա: Իրականում իմ կարծիքով` որոշումն ամբողջովին մարզական էր, ամբողջովին սպորտային էր: Վերջերս զգացնել տալիս էր Հենոյի ֆիզիկականի վրա իր խաղերի շատ լինելը, ու հաճախակի էին դարձել վնասվածքները: Կարծում եմ` այս որոշումով Հենոն փորձում է իր կարիրերայի վերջին մի քանի տարին անցկացնի թոփ ակումբում ու բավականին բարձր մակարդակի վրա», - նշեց նա:Այս պահին դեռ հստակ չէ՝ ով է փոխարինելու Մխիթարյանին որպես հավաքականի ավագ։ Մինչ այդ՝ գարնանը, հավաքականը առանց Մխիթարյանի երեք խաղ էր անցկացրել՝ անընդմեջ հաղթանակներով: Այդ հանդիպումներում ավագի թևկապը կրում էր պաշտպան Վարազդատ Հարոյանը։ Այս ամիս Հայաստանի ընտրանին երկու ընկերական հանդիպում կանցկացնի` մարտի 24-ին Երևանում ուժերը չափելով Մոնտենեգրոյի, ապա 5 օր անց դրսում` Նորվեգիայի հավաքականների հետ։    "
Սպորտ,ՖԻՖԱ-ն և ՈւԵՖԱ-ն Ուկրաինայի համար պատժում են Ռուսաստանին ," ՖԻՖԱ-ն և ՈւԵՖԱ-ն այսօր որոշել են Ռուսաստանի ֆուտբոլի հավաքականներին և ակումբներին թույլ չտալ մասնակցել այդ կառույցների հովանու ներքո անցկացվող մրցումներին: Արգելքը կգործի մինչև այն չեղարկելու նոր հատուկ որոշում:Արգելքը սահմանվում է Ուկրաինայի վրա Ռուսաստանի ռազմական հարձակման կապակցությամբ:Մոսկվայի «Սպարտակ»-ը դուրս է հանվել Եվրոպայի լիգայի մրցաշարից, որտեղ 1/8-ում պետք է հանդիպեր գերմանական «Լայպցիգ» ակումբի հետ:Ավելի վաղ ՈւԵՖԱ-ն որոշել է Չեմպիոնների լիգայի 2021-22 թվականների մրցաշրջանի եզրափակիչ հանդիպումը մայիսի 28-ին անցկացնել ոչ թե Սանկտ Պետերբուրգում, այլ Փարիզում:ՈւԵՖԱ-ն նաև չեղարկել է հովանավորչական պայմանագիրը ռուսական հսկա «Գազպրոմ»-ի հետ: Պայմանագիր կնքվել է 2012 թվականին և անցյալ տարի երկարաձգվել է ու պետք է գործեր մինչև 2024 թվականը:Ռուսաստանի ազգային հավաքականը չի կարող մարտին նախատեսված որակավորման հանդիպումներ անցկացնել 2022 թվականին Կատարում կայանալիք ֆուտբոլի աշխարհի առաջնության եզրափակիչ փուլի ուղեգիր նվաճելու համար:Միջազգային օլիմպիական կոմիտեն միջազգային մարզական բոլոր ֆեդերացիաներին կոչ է արել արգելել ռուսաստանցի մարզիկների մասնակցությունը միջազգային մրցաշարերին:   "
Սպորտ,Չեմպիոնների լիգայի եզրափակիչը Սանկտ Պետերբուրգից տեղափոխվեց Փարիզ," ՈւԵՖԱ-ն այսօր կարևոր որոշում է ընդունել Չեմպիոնների լիգայի եզրափակիչ հանդիպման վերաբերյալ: Խաղը պետք է տեղի ունենար մայիսի 28-ին Սանկտ Պետերբուրգի «Գազպրոմ-Արենա» մարզադաշտում, որտեղ իր հանդիպումներն է անցկացնում տեղական «Զենիթ»-ը: Հաշվի առնելով Ուկրաինայի վրա Ռուսաստանի ռազմական հարձակումը՝ ՈւԵՖԱ-ն որոշել է եզրափակիչը տեղափոխել Փարիզ: Այն տեղի կունենա նույն օրը «Ստադ դը Ֆրանս» մարզադաշտում:«ՈւԵՖԱ-ն շնորհակալություն է հայտնում Ֆրանսիայի նախագահ Էմանյուել Մակրոնին այս աննախադեպ ճգնաժամի պահին եվրոպական ֆուտբոլի ամենահեղինակավոր խաղը Ֆրանսիայում անցկացնելու հարցում ցուցաբերած անձնական աջակցության համար: ՈւԵՖԱ-ն Ֆրանսիայի կառավարության հետ միասին ամեն բան կանի անասելի մարդկային տառապանքներ և ավերածություններ վերապրող Ուկրաինայի ֆուտբոլիստներին և նրանց ընտանիքներին փրկելու համար», - ասվում է կառույցի հայտարարությունում:ՈւԵՖԱ-ի գործադիր կոմիտեն պատրաստ է հարկ եղած դեպքում անցկացնել արտակարգ ժողովներ և կայացնել իրավիճակի զարգացումից բխող լրացուցիչ անհապաղ որոշումներ:   "
Սպորտ,Մարզական հանրությունը ձմեռային Օլիմպիադայում Հայաստանի հավաքականից հաջող ելույթներ է ակնկալում," Պեկինում այսօր պաշտոնապես մեկնարկեցին համաճարակային խիստ սահմանափակումներով ու Արևմուտքի դիվանագիտական բոյկոտով ուղեկցվող 24-րդ ձմեռային օլիմպիական խաղերը։Կորոնավիրուսի պատճառով արտասահմանցի երկրպագուները օլիմպիական խաղերին տեղում հետևելու հնարավորություն չունեն, նրանց տոմսեր չեն վաճառվում, նաև սահմանափակված է մարզիկների տեղաշարժը։ 24-րդ ձմեռային խաղերի բացման արարողությունը բոյկոտել եմ մի շարք երկրներ, նրանց թվում՝ ԱՄՆ-ն, Մեծ Բրիտանիան, Ավստրալիան Չինաստանում մարդու իրավունքների խախտումների՝ հիմնականում մահմեդական փոքրամասնությունների նկատմամբ վերաբերմունքի պատճառով բացման արարողությանը պաշտոնյաների չեն ուղարկել։Պեկինի խաղերին դիվանագիտական բոյկոտ հայտարարած պետությունների մարզիկները, սակայն, օլիմպիադային մասնակցում են։ Փորձեցինք պարզել՝ արդյոք Հայաստանից որևէ պաշտոնյա մեկնե՞լ է Պեկին։ Ազգային օլիմպիական կոմիտեից ասացին, որ իրենք որևէ պաշտոնյայի մասնակցության մասին տեղեկություն չունեն, Սպորտի նախարարությունից էլ հայտնեցին՝ նման այց նախատեսված չի եղել։24-րդ ձմեռային խաղերին մասնակցում են 91 երկրների ավելի քան 4000 մարզիկներ, ամենամեծ թիմը Միացյալ Նահանգներինն է։ Հայաստանից մասնակցության իրավունք ունեն 6 մարզիկներ, սակայն նրանցից մեկի՝ լեռնադահուկորդ Հարություն Հարությունյանի մասնակցությունը հարցականի տակ է, նրա քովիդի թեստը դրական է եղել։ Հայաստանի մյուս հինգ ներկայացուցիչներն են գեղասահորդներ Թինա Կարապետյան-Սիմոն Պրոուլքս Սենեկալ պարային զույգը և դահուկավազորդներ Միքայել Միքայելյանը, Կատյա Գալստյանը, Անգելինա Մուրադյանը։Հայաստանի հավաքականից լուրջ՝ մեդալների սպասելիքներ չկան, ասում է մարզական լրագրող Գևորգ Ղազարյանը, ըստ նրա, մարզական հանրությունը նրանցից հաջող ելույթներ է ակնկալում:«Հայ մարզիկներից մեծ հաշվով միշտ ակնկալիքներն ու սպասումները ձմեռային օլիմպիական խաղերից եղել է մեկը, որպեսզի նրանք հնարավորինս լավ հանդես գան, կարողանան իրենց անձնական ցուցանիշները գերազանցեն կամ կրկնեն, փորձեն ավելի լավ հանդես գալ, քան մինչ այդ», - նշեց Ղազարյանը:Մարզական լրագրողը հաջողված ելույթներ է սպասում հատկապես գեղասահորդների պարային զույգից. «Ե՛վ Թինան, և՛ Սիմոնը Սենեկալ ցույց են տվել այս տարիների ընթացքում, որ պատրաստ են իրական, իսկական մարտիկների պես գնան իրենց նպատակի ետևից և հենց մեր գեղասահքից թերևս մեծագույն հաջողություն կարելի է դիտարկել, եթե նրանք հայտնվեն եզրափակչում»:Հայաստանը ձմեռային օլիմպիական խաղերում երբևէ մեդալ չի նվաճել, ձմեռային մարզաձևերն այստեղ շատ զարգացած չեն, մարզական լրագրողի կարծիքով՝ դրա հիմնական պատճառը Հայաստանի եղանակն է. անգամ ցուրտ Աշոցքում բավարար ձյուն է լինում ընդամենը մի քանի ամսով։  "
Սպորտ,Պեկինում այսօր մեկնարկում է ձմեռային Օլիմպիադան," Պեկինում այսօր մեկնարկում են ձմեռային Օլիմպիական խաղերը։ Համաճարակի պատճառով, սակայն, որոշ մարզիկներ հեռացվում են խաղերից դեռ դրանք չսկսած:Չինաստանի իշխանությունները, մտավախություն ունենալով երկրում կորոնավիրուսի տարածումից, շատ խիստ միջոցներ են ձեռնարկել՝ բոլոր մարզիկները շարժվում են միայն մի քանի կետերի շրջանակներում, որոնք ներառում են օդանավակայաններ, մրցումների և մարզումների վայրեր և օլիմպիական գյուղեր:Օտարերկրյա երկրպագուներին թույլ չեն տա ներկա լինել խաղերին, տոմսեր չեն վաճառվում։ Դրանք կբաշխվեն մարդկանց որոշակի խմբերի միջև, օրինակ՝ Օլիմպիական խաղերի հովանավորների ներկայացուցիչների։Չնայած աննախադեպ միջոցառումներին՝ Չինաստանում աճում է կորոնավիրուսով վարակվածների թիվը։ Այսպես, Պեկինում դեպքերի թիվը հասել է առավելագույնին վերջին 18 ամիսների ընթացքում։Օլիմպիական խաղերի բացման հանդիսավոր արարողությունը տեղի կունենա Չինաստանի մայրաքաղաքի Ազգային մարզադաշտում:Նախագահ Սի Ծինփինը այդ կապակցությամբ կհյուրընկալի աշխարհի մոտ երկու տասնյակ առաջնորդների, այդ թվում՝ Ռուսաստանի նախագահ Վլադիմիր Պուտինին, սակայն Միացյալ Նահանգները, Մեծ Բրիտանիան, Կանադան, Գերմանիան, Ավստրալիան և այլ երկրներ բոյկոտում են Օլիմպիադայի բացումը՝ Չինաստանում մարդու իրավունքների, մասնավորապես՝ ույղուրների և հիմնականում մահմեդական փոքրամասնությունների նկատմամբ վերաբերմունքի պատճառով:Մոսկվան դատապարտել է դիվանագիտական բոյկոտը և «սպորտը քաղաքականացնելու» փորձերը, քանի որ ջանում է ամրապնդել կապերը Չինաստանի հետ՝ Արևմուտքի հետ լարվածության աճի ֆոնին: Պուտինը դեկտեմբերին Սիի հետ հեռախոսազրույցում ողջունել էր Ռուսաստանի «օրինակելի» հարաբերությունները Պեկինի հետ՝ չինացի գործընկերոջն անվանելով «սիրելի ընկեր»:   "
Սպորտ,Հայաստանի հյուսիսը կարող է դառնալ ձմեռային էքստրիմ տուրիզմի կենտրոն," Հայաստանի հյուսիսը դարձնել ձմեռային էքստրիմ տուրիզմի կենտրոն՝ նման նպատակ ունի Շիրակի նախկին մարզպետ Տիգրան Պետրոսյանը։Աշոցքն ու Ամասիան, ըստ Պետրոսյանի, մեծ պոտենցիալ ունեն ձմեռային տուրիզմի համար, քանի որ այնտեղ ձյան շերտը բավականին հաստ է ու համեմատաբար երկար է մնում։«Ակնհայտ է, որ ձյան շերտը շատ նեղանում է Հայաստանում, և այս տեսանկյունից է նաև Շիրակի մարզի առավելությունը, որ ինչ-որ ժամանակ հետո ձյան, ձյունե հանգիստ, ակնհայտ է, որ շատ քիչ տեղերում Հայաստանում հնարավոր կլինի, իսկ Աշոցքում և Ամասիայում դա հնարավոր կլինի», - ասում է նախկին մարզպետը։10 տարի սիրողական սնոուքայթինգով՝ ձնագնացությամբ զբաղվելուց հետո Պետրոսյանն ընկերների հետ ստեղծել է ձմեռային հանգստի ծառայություններ առաջարկող «Նորթ Ադվենչըրզ Արմինիա»՝ «Հայաստանի հյուսիսային արկածներ» կազմակերպությունը։ Ըստ Պետրոսյանի՝ արդեն հետաքրքրություն կա նաև եվրոպական երկներից, ոմանք Շիրակի հյուսիսը համեմատում են Նորվեգիայի հետ․ - «Սնոուքայինգը, որը սքայթբորդինգի ձմեռային տարատեսակն է, երբ քամու միջոցով դու սահում ես ձյան վրա, պահանջում է, օրինակ, ոչ սուր ժայռեր, ավելի ողորկ, ավելի մեծ դաշտավայրային, ավելի հաստ ձյան շերտեր, ինչը, օրինակ, Աշոցքի, Ամասիայի տարածաշրջանները շատ նպատակահարմար են։ Այն մարդիկ, ովքեր միջազգային փորձ ունեին և ում հյուրընկալել ենք մենք Հայաստանում, նրանք շատ հաճախ Հայաստանի հյուսիսը համեմատում են Նորվեգիայի հետ»։Ձմեռային հանգիստն աշխարհում համարվում է թանկ հաճույք: Դրա սիրահարները նոր ուղղություններ են փնտրում: Միջազգային տենդեցներն են ուսումնասիրել ու համոզված են, որ Աշոցքում ու Ամասիայում կարելի է կազմակերպել շուկայում մեծ պահանջարկ ունեցող լուռ տուրիզմը․ - «Մենք նկատում ենք, որ այսօր, օրինակ, շատ ակտիվանում է հանգիստ, լուռ տուրիզմի շուկան։ Մարդիկ մեծամասամբ արդեն հոգնել են մեծ կուրորտներից, մեծ հանգստյան գոտիներից, որտեղ շատ մարդ կա, և նաև քովիդի իրականությունը որոշակի առումով փոխեց, և մարդիկ փորձում են ուղղություններ, որտեղ աղմուկը քիչ է, որտեղ մարդու՝ բնության վրա ներգործությունը շատ քիչ է եղել, որտեղ կարելի է մերձենալ բնության հետ։ Մենք զգում ենք, որ այդ իրողությունը նաև Շիրակի մարզը, ինչու չէ՝ Հայաստանի հյուսիսը կարող է շատ լավ առաջարկել»։Միջազգային գործընկերների հետ են համագործակցում և Շիրակի հյուսիսի հնարավորություններն են առաջարկելու ոլորտի առաջատարներին․ - «Սկսել ենք բանակցություններ մի քանի միջազգային ոլորտային արտադրողների հետ, ոլորտային կազմակերպությունների հետ, մեծ գլոբալ միջազգային շարժումների՝ սպորտային կամ տուրիստական շարժումների մաս դառնալու և նաև այդ շուկաներում Հայաստանը ներկայացնելու»։Հայաստանի հյուսիսում Եվրամիությունն իրականացնում է տուրիզմի զարգացման ծրագրեր: «Նորթ Ադվենչըրզ Արմինիա» ակումբին ևս Եվրամիությունը դրամաշնորհ է տրամադրել․ - «Ունեցանք շատ լավ գործընկեր՝ ի դեմս «Եվրամիությունը բիզնեսի համար» իրենց տուրիստական այդ ծրագրով, և իրենց աջակցությամբ մենք հիմա հենց կոնկրետ սնոուքայթինգի և սքիթուրինգի՝ այս երկու ծրագրերի, երկու կոմպոնենտների զարգացում ենք իրականացնում Շիրակի մարզում իրենց անմիջական աջակցությամբ, նոր տեսակի՝ խիստ թիրախային, լեռնային պայմանների համար հատուկ նախատեսված գույք ենք ձեռք բերում»։Ձնագնացությամբ՝ սնոուքայթինգով զբաղվելու համար միջազգային շուկայում գինը 6 ժամվա համար մինչև 250 դոլարի է հասնում: Հայաստանում պայմաններն ավելի մատչելի են, նախաձեռնողները հույս ունեն, որ իրենց գնային առաջարկով սպորտաձևի սիրահարների հոսք կապահովվի:«Փորձելու ենք այդ արկածներ նվիրելու կոնցեպտը զարգացնել՝ սկսած շատ փոքր, շատ պարզ արկածներից, վերջացրած շատ մեծ, շատ էքստրեմալ և շատ մեր իրողության համար երբեմն նույնիսկ նոր թվացող՝ այսինքն, չգիտեմ, ուղղաթիռներով լեռներ իջնելու և այնտեղից սահելու։ Այս կոնցեպտները հիմա ամբողջությամբ քննարկում ենք, մենք փորձելու ենք շատ լայն, հետաքրքիր նոր սեգմենտ բացել շուկայի համար», - ասում է Տիգրան Պետրոսյանը։Արման Ղուկասյանը, ով թիմի անդամներից է, Աշոցք ու Ամասիա տուրեր է կազմակերպում։ Ասում է՝ գիշերային, այդ թվում՝ ստորգետնյա, տուրեր ևս առաջարկում են ավելի սուր էքստրիմի սիրահարներին: «Իրականացնում ենք ստորգետնյա տուրեր՝ դրանք Սովետական Միությունից մնացած բունկերներն են, թունելներն են, որտեղ այցելելը նույնպես սուր զգացողություններ են, սուր զգացողությունները ստացվում են բացարձակ մեծության և բացարձակ լռության պայմաններում», - պատմում է Ղուկասյանը։

Էքստրիմ տուրզմի համար առկա ճանապարհները խոչընդոտ չեն: Բայց, ամեն դեպքում, ենթակառուցվածքների հետ կապված խնդիրներ կան, ասում է նախկին մարզպետը․ - «Օրինակ՝ խնդիր ունենք սանհանգույցների առկայության, փոքր սրճարանների կամ հացատների առկայության տարբեր միջավայրերում, երբ որ կարելի է տեղում տաքանալ և ոչ թե երկար ճանապարհ անել, հետ գալ։ Այսինքն՝ եթե դու կարող էիր դաշտում մնայիր երկու ժամ և հետո կարիք ունես հանգստի տաք միջավայրում, այդ իրողության մեջ դու կարող ես չորս-հինգ ժամ միանգամից այդ տարածքում մնալ և շատ ավելի շատ ծառայություններ պատվիրել և նաև շատ ավելի շատ օգտվել տեղի տարբեր ծառայություններից»։

Եթե Շիրակի մարզի հյուսիսում տուրիզմը զարգանա, ապա ցածր կենսամակարդակ ունեցող գյուղական բնակավայրերի բնակիչների համար հյուրանատնային բիզնեսը կարող է այլընտրանքային եկամտի աղբյուր դառնալ:  "
Սպորտ,ԱՄՆ բանագնացը շնորհավորել է Իրանի ֆուտբոլի հավաքականին ," Իրանի հարցով Միացյալ Նահանգների հատուկ բանագնացը հազվագյուտ ուղերձով շնորհավորել է Իսլամական Հանրապետության ֆուտբոլի ազգային հավաքականին աշխարհի առաջնության ուղեգիր նվաճելու կապակցությամբ:«Շնորհավորում եմ #teammelli-ին #WorldCup2022-ի ուղեգիր նվաճելու համար: Հաճելի է տեսնել, որ կանանց թույլ են տվել ներկա գտնվել հանդիպմանը», - Twitter-ում գրել է Ռոբերտ Մալլին։Հունվարի 27-ին Թեհրանի «Ազադի» մարզադաշտում կայացած խաղում Իրանը դարձավ Ասիայից առաջին թիմը, որը նվաճեց աշխարհի 2022 թվականի առաջնության եզրափակիչ փուլի ուղեգիրը՝ 1:0 հաշվով հաղթանակ տանելով Իրաքի նկատմամբ:Իրանցի կանանց շուրջ երեք տարվա ընթացքում առաջին անգամ թույլ են տվել մտնել մարզադաշտ՝ դիտելու հաղթական հանդիպումը։ Չնայած Իրանում կորոնավիրուսի՝ «օմիկրոն» շտամի սրընթաց տարածմանը, իշխանությունները հաստատել են մոտ 10 հազար հանդիսատեսի, այդ թվում՝ ավելի քան 2 հազար կանանց ներկայությունը 100 հազար տեղանոց մարզադաշտում:ՖԻՖԱ-ն երկար ժամանակ Իրանի իշխանություններից պահանջում էր թույլատրել կանանց ներկայությունը աշխարհի առաջնության ընտրական փուլին:1979 թվականի Իսլամական հեղափոխությունից ի վեր իրանցի կանանց հիմնականում արգելվել է ներկա գտնվել տղամարդկանց սպորտային միջոցառումներին:2019 թվականին, տասնամյակների ընթացքում առաջին անգամ, հարյուրավոր կանայք թույլտվություն ստացան Թեհրանի մարզադաշտում առանձին տրիբունաներից դիտելու «Պերսեպոլիս»-ի և ճապոնական «Կաշիմա Անտլերս»-ի խաղը։   "
Սպորտ,ՖԻՖԱ-ն լավագույն ֆուտբոլիստներ է ճանաչել Լևանդովսկուն և Պուտելասին," Լեհաստանի ազգային հավաքականի և Մյունխենի «Բավարիայի» ռմբարկու Ռոբերտ Լևանդովսկին ճանաչվել է տղամարդկանց անվանակարգում ՖԻՖԱ-ի լավագույն ֆուտբոլիստ:Լևանդովսկին երկրորդ անգամ անընդմեջ է շահում այս տիտղոսը: Նա անցած մրցաշրջանում Բունդեսլիգայում 40 գոլ խփելով՝ գերազանցել է «Բավարիայի» և Գերմանիայի հավաքականի լեգենդ, հանգուցյալ Գերդ Մյուլերի 49 տարի պահպանված ռեկորդը:Կին մարզիկների անվանակարգում ՖԻՖԱ-ն լավագույն ֆուտբոլիստ է ճանաչել «Բարսելոնայի» կիսապաշտպան Ալեքսիա Պուտելասին:Լոնդոնի «Չելսիի» մարզիչ Թոմաս Տուխելը տղամարդկանց մարզիչների անվանակարգում է վաստակել մրցանակն, իսկ Էմա Հայեսը լավագույն կին մարզիչ է ճանաչվել:Տուխելի գլխավորությամբ «Չելսին» վաստակել է ՈւԵՖԱ-ի Չեմպիոնների լիգայի գավաթը: Հայեսի գլխավորությամբ էլ «Չելսիի» կանանց թիմն Անգլիայում շահել է Սուպերգավաթը, Ֆեդերացիայի գավաթը և Պրեմիեր լիգայի գավաթը:Պորտուգալիայի հավաքականի և «Մանչեստեր Յունայթեդի» հարձակվող Կրիշտիանու Ռոնալդուն հատուկ մրցանակ է ստացել միջազգային ասպարեզում գոլերի ռեկորդ սահմանելու համար:  "
Սպորտ,Սխալվել ենք բոլորս. ՀՖՖ նախագահը` հավաքականի խաղերի մասին," Սխալվել են բոլորը, Ֆուտբոլի ֆեդերացիայի նախագահ Արմեն Մելիքբեկյանն այսպես է մեկնաբանում Աշխարհի առաջնության որակավորման փուլի երկրորդ շրջանում Հայաստանի ֆուտբոլի ազգային հավաքականի անփառունակ ելույթները։«Այստեղ սխալվել ենք բոլորս` մարզիչները, ֆուտբոլիստները, մենք` որպես ֆեդերացիա, բայց ամենակարևորը, որ մենք վերլուծում ու հասկանում ենք, որ այդ սխալները գլոբալ չեն, անուղղելի, սրանք լոկալ սխալներ են», - պնդում է Մելիքբեկյանը:Որակավորման փուլի մեկնարկային երեք հաղթանակներին հաջորդող 7 խաղերում Հայաստանի ընտրանին ոչ մի հաղթանակ չտարավ, միավորներ կորցրեց բացարձակ հետնապահ Լիխտենշտեյնի հետ խաղում, խոշոր հաշվով պարտություններ կրեց Գերմանիայի ու Հյուսիսային Մակեդոնիայի հետ խաղերում: Արդյունքում հավաքականն մրցելույթներն ավարտեց 4-րդ տեղում` 12 միավորով և զրկվեց հաջորդ փուլ դուրս գալու հնարավորությունից։Վերլուծելով այս արդյունքը՝ ֆեդերացիայի նախագահը տարեվերջյան ամփոփիչ ասուլիսին կարծիք հայտնեց, թե որոշ հանդիպումներում, մասնավորապես Իսլանդիայի և Ռումինիայի հետ արտագնա խաղերում Հայաստանի հավաքականը պետք է ավելի լավ արդյունքի հասներ, ինչը լիովին այլ պատկեր կստեղծեր մրցաշարային աղյուսակում. «Օբյեկտիվ պատճառներ էլ կային նաև, մեզ խանգարեցին այդ օբյեկտիվ պատճառները, որ Մակեդոնիայի հավաքականի հետ երկու հանդիպումներում էլ մենք առանցքային ֆուտբոլիստներ չունեինք մեր կազմում: Իրոք առանցքային ֆուտբոլիստներից երեք-չորսը այդ ժամանակ չկային: Բայց այս ամեն ինչը մի հանրագումարով պետք է վերլուծենք և փորձենք հասկանալ` որտեղ կարող ենք այդ սխալները չանել»:Ձախողված հանդիպումներից հետո մեծաքանակ երկրպագուներ պահանջում էին գլխավոր մարզիչ Խոակին Կապառոսի հրաժարականը, սակայն նա շարունակում է աշխատել: Իսպանացի մասնագետի հետ պայմանագիրը ավարտվում է 2022-ի դեկտեմբերին։ Ֆեդերացիայի նախագահի խոսքով՝ գալիք տոներից հետո մարզչական շտաբի հետ մեծ հանդիպում կունենան՝ հասկանալու, թե ինչպես են առաջ շարժվելու։Մելիքբեկյանն, այդուհանդերձ, շեշտեց՝ Խոակին Կապառոսն իր առջև դրված խնդիրները կատարում է. «Դեռևս մեր մշակած ծրագիրը, մեր կարծիքով, ընթացքում է»:Ֆեդերացիայի նախագահն անցնող տարվա կարևոր ձեռքբերում է համարում ազգային հավաքականում նոր ֆուտբոլիստների ներգրավումը, ասաց՝ հավաքականը դադարել է փակ ակումբի նմանվել, երբ գրեթե միշտ նույն ֆուտբոլիստներն էին հրավիրվում. «Նախկինում ընտրությունն ավելի սահմանափակ թվով ֆուտբոլիստների մեջ էր կատարվում, բայց հիմա մենք ունենք մոտ 5 տասնյակ ֆուտբոլիստներ, որոնց շրջանում ընտրություն է կատարում գլխավոր մարզիչը»՞Հաջորդ ամառ կմեկնարկի Ազգերի լիգայի հերթական մրցաշարը, Հայաստանն անցյալ տարի իր ենթախմբում հաղթելու շնորհիվ կխաղա կարգով ավելի բարձր B դիվիզիոնում՝ մրցելով Շոտլանդիայի, Ուկրաինայի ու Իռլանդիայի ընտրանիների հետ: Ֆուտբոլի ֆեդերացիայի նախագահի կարծիքով՝ խումբը բավականին բարդ է. «Այս պահին նվազագույն խնդիրը, որ դուրս չմնանք B խմբից: Դա մեզ համար շատ կարևոր է, որովհետև որքան մենք բարձր լիգայում լինենք, որքան ուժեղ մրցակիցների հետ խաղանք, այնքան նաև մեր աճի ու փորձի հավանականությունը շատ ավելի մեծանում է»:Ֆուտբոլի ֆեդերացիայի նախագահը հայտարարեց՝ ընտրանու առջև խնդիր է դրվել պայքարել հաջորդ խոշոր մրցաշարի՝ 2024-ին կայանալիք Եվրոպայի առաջնության եզրափակիչ փուլում հայտնվելու համար։ "
Սպորտ,Չավիի նորամուտը «Բարսելոնա»-ի համար հաղթական էր," Չավիի նորամուտը «Բարսելոնա»-ի համար հաղթական էր: Լա Լիգայի 14-րդ տուրում ակումբը 1:0 հաշվով հաղթեց «Էսպանյոլ»-ին։ Հանդիպումը կայացել է «Կամպ Նոու» մարզադաշտում։«Բարսելոնա»-ի կազմում գոլի հեղինակ դարձավ Մեմֆիս Դեպայը՝ 48-րդ րոպեին անվրեպ իրացնելով 11 մետրանոցը։Սա «Բարսելոնա»-ի առաջին պաշտոնական հանդիպումն էր իր նոր գլխավոր մարզիչ Չավիի գլխավորությամբ: Նրա հետ պայմանագիրը կնքված է մինչև 2024 թվականի ամառ։Չավին «Բարսելոնայի» սան է, իր նորամուտը ակումբի հիմնական կազմում նշել է 1998 թվականին, խաղացել մինչև 2015 թվականը, այդ ընթացքում նա նվաճել է 25 գավաթ, այդ թվում՝ ութ Իսպանիայի չեմպիոն, երեք Իսպանիայի գավաթ և չորս Չեմպիոնների լիգայի տիտղոս։  "
Սպորտ,Ֆուտբոլ. Հայաստանը աշխարհի առաջնության ընտրական մրցաշարն ավարտեց J խմբի 4-րդ տեղում," Հայաստանի ֆուտբոլի ազգային հավաքականը 2022 թվականի աշխարհի առաջնության ընտրական մրցաշարի վերջին՝ 10-րդ խաղում 1:4 հաշվով պարտություն կրեց Գերմանիայի ընտրանուց և մրցաշարն ավարտեց J խմբի 4-րդ հորիզոնականում:Երևանի Վազգեն Սարգսյանի անվան հանրապետական մարզադաշտում կիրակի երեկոյան կայացած հանդիպման երկու խաղակեսերում հյուրերը 2-ական անգամ գրավեցին դաշտի տերերի դարպասը, Հայաստանի միակ գոլի հեղինակը դարձավ թիմի ավագ Հենրիխ Մխիթարյանը 59-րդ րոպեին՝ 11-մետրանոցից:Այսպիսով, Հայաստանի հավաքականը մրցաշարում հավաքեց 12 միավոր, որից 9-ը՝ առաջին երեք հանդիպումներում տարած անընդմեջ հաղթանակների արդյունքում, մնացած 7 խաղերում թիմն ընդամենը 3 միավոր վաստակեց՝ չհաղթելով խաղերից ոչ մեկում, 3 խաղ ավարտելով ոչ-ոքի և 4-ում պարտություն կրելով, այդ թվում 3-ում՝ խոշոր հաշվով:J խմբի առաջին հորիզոնականը զբաղեցրեց աշխարհի քառակի չեմպիոն Գերմանիան՝ 27 միավորով, որը դեռ նախորդ տուրերում վաղաժամ ապահովել էր իր անցումը աշխարհի առաջնության եզրափակիչ փուլ: Երկրորդ տեղը գրավեց և պայքարը շարունակելու հնարավորությունը պահպանեց Հյուսիսային Մակեդոնիան՝ 18 միավորով, Ռումինիան 17 միավորով երրորդն է: Հայաստանին 9 միավորով հաջորդում է Իսլանդիան, և մրցաշարային աղյուսակը 1 միավորով եզրափակում է Լիխտենշտեյնը:   "
Սպորտ,Կապառոսը ներողություն է խնդրում երկրպագուներից Հյուսիսային Մակեդոնիայի ընտրանուն խոշոր հաշվով պարտվելու համար," Հայաստանի ֆուտբոլի ազգային հավաքականի գլխավոր մարզիչ Խոակին Կապառոսը ներողություն է խնդրում երկրպագուներից երեկ երեկոյան Երևանում Հյուսիսային Մակեդոնիայի ընտրանուն խոշոր՝ 0-5 հաշվով պարտվելու համար:«Մենք խանդավառությամբ էինք մոտեցել հանդիպմանը, ուզում էինք ուրախացնել մեր մարզասերներին, սակայն խաղը չստացվեց, առաջին իսկ րոպեից թիմը լավ չխաղաց», - նշեց Կապառոսը:Աշխարհի 2022 թվականի առաջնության որակավորման փուլը 3 հաղթանակով մեկնարկելուց հետո հավաքականը հաջորդ 6 խաղերում չհաղթեց՝ դրանցից 3-ում պարտվելով։ Հյուսիսային Մակեդոնիայի հարկի տակ անցկացված խաղը սեպտեմբերին ոչ -ոքի էր ավարտվել։Այս հավաքականի հետ Հայաստանի ընտրանին բազմիցս է խաղացել, խոշոր հաշվով հաղթելու փորձ էլ ունի, երկրպագուները այնքան դժգոհ էին երեկվա խաղից, որ մարզադաշտի հարևանությամբ դուդուկի մելամաղձոտ երաժշտություն էին միացրել:Հայաստանի ընտրանին աշխարհի առաջնության որակավորման փուլից դուրս գալու պատմական շանս ունենալով անհաջող խաղերից հետո արդեն զրկվել է պայքարը շարունակելու հնարավորությունից, հավաքականը վաստակած 12 միավորով 4-րդն է խմբում, հաջորդ փուլ դուրս գալու համար, մինչդեռ, անհրաժեշտ էր մրցաշարը երկրորդ տեղում ավարտել։Իսպանացի գլխավոր մարզիչ Խոակին Կապառոսի խոսքով՝ այժմ վերլուծելու են իրենց խաղն ու ինքնաքննադությամբ են զբաղվելու։ Ծանր պարտությունից հետո երկու օր անց Հայաստանի հավաքականը կրկին Երևանում խմբի առաջատար Գերմանիայի ընտրանուն է ընդունելու, որը երեկ Լիխտեյնշտեյնի դեմ խաղում 9 գոլ է խփել:«Պետք է հասկանանք՝ տղաներից ովքեր են հոգեբանորեն ուժեղ, որոնք կկարողանան Գերմանիայի դեմ խաղալ», - ասաց Կապառոսը:Մարզական լրագրող Գևորգ Ղազարյանը պարտության պատճառների մասին խոսելիս ասում է՝ Հայաստանի հավաքականի մոտ դրվագների իրացումը չէր ստացվում, գրոհների եզրափակումն էր կաղում, մինչդեռ Հյուսիսային Մակեդոնիան կարողացավ իր դրվագները գոլերով ավարտել:«Փաստացի, երբ որ գնդակը մեզ մոտ էր, իրենք չեն կարողանում սրություն մտցնել այդ գրոհում՝ մի եզրից ուղարկում էին մյուսը, մյուսից՝ մյուսը, Հովհաննես Համբարձումյանն էլ մի քանի հատ շատ կտրուկ ֆանտաստիկ երկար փոխանցումներ էր անում դեպի Կամոն: Ոնց որ ինքը չունի շարունակություն. երբ որ տարան եզր, վտանգավոր պահ ա, պետք ա տուգանային հրապարակի մոտ արդեն միանան, այդտեղ բավական քանակի ֆուտբոլիստ չունենք, ճիշտ դիրքում ֆուտբոլիստ չունենք», - նշեց մեկնաբանը: Հավաքականի առաջիկա մրցակցի հետ սեպտեմբերին Շտուտգարդում կայացած խաղն ավարտվել էր տան տերերի՝ 6-0 հաշվով հաղթանակով։ Գերմանիան արդեն ապահովել է տեղն աշխարհի առաջնությունում։Ղազարյանի կարծիքով՝ Գերմանիայի հետ կիրակի կայանալիք խաղում Խոակին Կապառոսը փորձարկումներ է անելու. «Հնարավոր է որոշ դիրքերում այնպիսի ֆուտբոլիստներ խաղան, ովքեր միշտ չէ, որ մեկնարկային կազմում են հայտնվում: Կարծում եմ, այո, նմանատիպ փոփոխություններ կլինեն, իսկ թե դա ի՞նչ արդյունք կտա, դժվար է ասել»:Մարզական լրագրողը հավաքականի վերջին պարտություններում գլխավոր մարզիչի մեղքը չի տեսնում, Գևորգ Ղազարյանի կարծիքով, Կապառոսը մեծ ներդրում ունի Հայաստանում ֆուտբոլի զարգացման գործում։Բազմաթիվ զայրացած երկրպագուներ, մինչդեռ, երեկվա խաղից հետո Հայաստանի ընտրանին մոտ 2 տարի մարզող իսպանացու հրաժարականն են պահանջում, փորձեցինք ճշտել՝ քննարկվո՞ւմ է արդյոք այդ հարցը Ֆուտբոլի ֆեդերացիայում, ՀՖՖ-ից, սակայն, մեր զանգերն անպատասխան թողեցին։    "
Սպորտ,Ֆուտբոլ. Հայաստանը սեփական հարկի տակ խոշոր հաշվով պարտվեց Հյուսիսային Մակեդոնիային," Ֆուտբոլի աշխարհի 2022 թվականի առաջնության ընտրական մրցաշարի նախավերջին՝ 9-րդ տուրում Հայաստանի ազգային հավաքականը սեփական հարկի տակ խոշոր՝ 0:5 հաշվով պարտվեց Հյուսիսային Մակեդոնիայի ընտրանուն:Հինգշաբթի երեկոյան Երևանի Վազգեն Սարգսյանի անվան Հանրապետական մարզադաշտում կայացած հանդիպման առաջին խաղակեսում հյուրերը դաշտի տերերի դարպասը գրավեցին երկու, երկրորդում՝ երեք անգամ, որից երկուսը՝ 11-մետրանոցից:Այս հաղթանակից հետո Հյուսիսային Մակեդոնիան 15 միավորով շարունակում է Ռումինիայի հետ պայքարը J խմբի երկրորդ տեղի համար: Ռումինիան այս պահին ունի 13 միավոր և ուշ երեկոյան Բուխարեստում ընդունելու է Իսլանդիայի հավաքականին:Հայաստանի ընտրանին, որը գարնանը առաջին երեք խաղում երեք հաղթանակից հետո 9 միավորով J խմբի միանձնյա առաջատարն էր, այժմ 12 միավորով չորրորդն է, և մեծ է հավանականությունը, որ այդ տեղում էլ կավարտի մրցաշարը: Աշնանն անցկացրած 6 հանդիպումներում Խոակին Կապառոսի սաներն ընդամենը 3 միավոր են վաստակել՝ ոչ մի հաղթանակ չտոնելով, պարտվելով և ոչ-ոքի խաղալով երեքական հանդիպումներում:Աշխարհի առաջնության որակավորման փուլի վերջին հանդիպումը ևս Հայաստանի հավաքականը կանցկացնի սեփական հարկի տակ՝ նոյեմբերի 14-ին ընդունելով Գերմանիայի ընտրանուն, որն արդեն իսկ իր համար ապահովել է առաջին տեղը J խմբում և մասնակցությունը աշխարհի առաջնության եզրափակիչ փուլին:Հայաստանին մրցաշարային աղյուսակում 8 միավորով հաջորդում է Իսլանդիան, Լիխտենշտեյնը 1 միավորով եզրափակում է աղյուսակը:  "
Սպորտ,Հայաստանի ֆուտբոլի հավաքականն այսօր ընդունում է Հյուսիսային Մակեդոնիայի թիմին ," Այսօր երեկոյան, ժամը 21-ին Երևանի Վազգեն Սարգսյանի անվան Հանրապետական մարզադաշտում կմեկնարկի Հայաստան- Հյուսիսային Մակեդոնիա ֆուտբոլային հանդիպումը։Աշխարհի 2022 թվականի առաջնության որակավորման փուլի շրջանակում այս թիմերը կմրցեն երկրորդ անգամ, առաջին հանդիպմանը ոչ-ոքի էին խաղացել։ Ընտրանիները հավաքած 12-ական միավորով այժմ կիսում են J խմբի երրորդ ու չորրորդ տեղերը։Խմբից դուրս գալու և արդեն հաջորդ փուլում շարունակելու հնարավորություն կստանան որակավորման խմբերի առաջին երկու հորիզոնականները զբաղեցրած թիմերը։ J խմբում առաջին տեղն արդեն ապահովել է Գերմանիան, երկրորդն այժմ 13 միավորով Ռումինիան է, Հայաստանի հավաքականը մեկնարկային երեք հաղթանակներին հաջորդած խաղերից և ոչ մեկում չհաղթելով գործնականում զրկվել է հաջորդ փուլ դուրս գալու շանսերից, ընտրանուն այժմ անհրաժեշտ է և՛ հաղթել, և՛ հույս ունենալ , որ Ռումինիան վերջին խաղերում միավորներ կկորցնի։ Իսկ Ռումինիան վերջին երկու տուրերում խաղալու է նախավերջին տեղը զբաղեցնող Իսլանդիայի ու խմբի ակնհայտ հետնապահ Լիխտենշտեյնի հետ։Հայաստանի հավաքականը, մինչդեռ, մրցաշարը եզրափակելու է Գերմանիային ընդունելով, այս թիմերի առաջին խաղն ավարտվել էր գերմանացիների 6։0 հաշվով ջախջախիչ հաղթանակով։«Քանի դեռ ուղեգիր նվաճելու տեսական հնարավարություններ կան, պայքարելու ենք», - երեկ կայացած նախախաղային ասուլիսի ընթացքում ասաց Հայաստանի ընտրանու գլխավոր մարզիչ Խոակին Կապառոսը։ - «Կփորձենք հնարավորինս լավ հանդես գալ, իհարկե բարդ է ուղեգիր նվաճելը, բայց քանի դեռ տեսական հնարավորություններ կան, պայքարելու ենք մինչև վերջ»։Հայաստանի հավաքանի նախորդ խաղերին չէր հրավիրվել արգենտինահայ ֆուտբոլիստ Նորբերտո Բրիասկոն, պաշտոնական պարզաբանմամբ՝ պատճառը կորոնավիրուսային սահմանափակումներն էին, այս անգամ ֆուտբոլիստը հրավիրվածների շարքում է։ Արդեն Երևանում է նաև ամերիկյան առաջնությունում հանդես եկող արգենտինահայ մեկ այլ ֆուտբոլիստ՝ Լուկաս Սելարայանը, որին երկրպագուները մեծ շուքով նախօրեին օդանավակայանում դիմավորեցին։ Որակազրկման պատճառով երեկոյան կայանալիք խաղում Հայաստանի հավաքականին օգնել չեն կարողանա մի շարք առանցքային ֆուտբոլիստներ, այդ թվում՝ Վարազդատ Հարոյանը, Սարգիս Ադամյանը, Էդուարդ Սպերցյանը։

  "
Սպորտ,Սերխի Բարխուանը նշանակվել է «Բարսելոնա» թիմի ժամանակավոր մարզիչ," Բարսելոնայի նույնանուն ֆուտբոլային ակումբն ունի ժամանակավոր մարզիչ: Ռոնալդ Կումանին աշխատանքից ազատելուց հետո ակումբի նախագահությունը որոշել է պաշտոնը միառժամանակ վստահել թիմի փոխարինողների մարզիչ 41-ամյա Սերխի Բարխուանին:Կումանը պաշտոնանկ է արվել այն բանից հետո, երբ կատալոնական թիմը վերջին տուրում 0-1 հաշվով պարտվել է «Ռայո Վալեկանո» ակումբին:Դա «Բարսայի» չորրորդ պարտությունն էր անցած վեց հանդիպումներում: Այսօրվա դրությամբ ակումբը Լա Լիգայում վաստակել է 15 միավոր և զբաղեցնում է 9-րդ հորիզոնականը:  "
Սպորտ,Ֆուտբոլ. Հայաստանը նվազագույն հաշվով զիջեց Ռումինիային ," Ֆուտբոլի աշխարհի 2022 թվականի առաջնության ընտրական մրցաշարի 8-րդ տուրում երկուշաբթի ուշ երեկոյան Բուխարեստում Հայաստանի ազգային հավաքականը նվազագույն՝ 0:1 հաշվով զիջեց դաշտի տերերին ու ևս մեկ հորիզոնականով նահանջեց J խմբի մրցաշարային աղյուսակում:Հանդիպման միակ գոլը 26-րդ րոպեին խփեց Ռումինիայի հավաքականի կիսապաշտպան Իոնուց Միտրիցան:Խմբում կայացած մյուս երկու խաղերում առաջատար Գերմանիայի հավաքականը Սկոպյեում 4:0 հաշվով առավելության հասավ Հյուսիսային Մակեդոնիայի նկատմամբ, Իսլանդիան Ռեյկյավիկում նույն հաշվով հաղթեց Լիխտենշտեյնին:Մրցաշարի ավարտից երկու տուր առաջ Գերմանիայի հավաքականը 21 միավորով գլխավորում է աղյուսակը և գործնականում լուծել է աշխարհի առաջնության եզրափակիչ փուլ անցնելու խնդիրը, երկրորդ տեղում Ռումինիան է՝ 13 միավորով, որին 12-ական միավորով հաջորդում են Հյուսիսային Մակեդոնիան և Հայաստանը, Իսլանդիան 8 միավորով նախավերջին՝ 5-րդ տեղում է, և Լիխտենշեյնը 1 միավորով եզրափակում է աղյուսակը:Ընտրական մրցաշարի վերջին երկու հանդիպումները Հայաստանի հավաքականը կանցկացնի սեփական հարկի տակ՝ նոյեմբերի 11-ին ընդունելով Հյուսիսային Մակեդոնիային, նոյեմբերի 14-ին՝ Գերմանիային:    "
Սպորտ,"«Դուրս չենք գալիս խաղադաշտ, որ ոչ-ոքի խաղանք». Ռումինիա-Հայաստան խաղին ընդառաջ"," Այսօր երեկոյան Հայաստանի ֆուտբոլի ազգային հավաքականը կանցկացնի Աշխարհի 2022թ. առաջնության ընտրական փուլի հերթական հանդիպումը: Հայաստանի ընտրանին Բուխարեստում ուժերը կչափի Ռումինիայի թիմի հետ, որին գարնանը Երևանում հաղթել է 3:2 հաշվով:«Մենք դուրս չենք գալիս խաղադաշտ, որպեսզի ոչ-ոքի խաղանք, կփորձենք անպայման հաղթել, որովհետև այս հանդիպումը մեզ համար շատ կարևոր է, որպեսզի մեծ շանսեր ունենանք մյուս ամսվա խաղերի համար», - հանդիպումից առաջ տեղի ունեցած նախախաղային ասուլիսին ասաց հավաքականի պաշտպան Տարոն Ոսկանյանը:Օրերս Հայաստանի ազգային հավաքականը Ռեյկյավիկում ոչ-ոքի՝ 1:1 ավարտեց հանդիպումը Իսլանդիայի ընտրանու հետ: Այս հանդիպումից հետո Հայաստանի հավաքականը 12 միավոր ունի և J խմբի մրցաշարային աղյուսակի երկրորդ հորիզոնականից իջավ երրորդը: Աղյուսակը շարունակում է գլխավորել Գերմանիան, որը երկրորդ տեղում Հյուսիսային Մակեդոնիան է, չորրորդում` Ռումինիան, Իսլանդիան և Լիխտենշտեյնը նախավերջին և վերջին տեղերն են զբաղեցնում:Հավաքականը երկու օր առաջ է ժամանել Բուխարեստ: Այստեղ թիմի անդամները հայկական ընդունելության արժանացան` երգ-երաժշտությամբ:Այսօրվա խաղին ֆուտբոլիստները մարտական են տրամադրված, խաղից առաջ ասաց Տարոն Ոսկանյանը. «Ճիշտ է` մի փոքր տխրեցինք, քանի որ կարող էինք հաղթել, սակայն արդեն մոռացել ենք այդ խաղը և առավելագույնս տրամադրված ենք հանդիպմանը»։Ազգային ընտրանու գլխավոր մարզիչ Խոակին Կապառոսը նշում է` Ռումիանիայի հավաքականն առանձնանում է թիմային խաղով, նրանք հստակ պատկերացնում են, թե ինչ ֆուտբոլ խետք է խաղան: Անդրադառնալով նախորդ` Իսլանդիայի դեմ խաղին` նա ընդգծեց. «Իհարկե, մենք փոքր-ինչ բավարարված չենք այս արդյունքից, սակայն իմաստ չունի ֆուտբոլում բողոքել, և պետք է արդեն հոգեբանորեն տրամադրվենք հաջորդ խաղին», - նշեց նա։«Եթե մենք առաջին խաղում հաղթեինք, այս դեպքում մեզ բավարար էր լինելու ոչ-ոքին, այժմ հիմա մենք պետք է միայն հաղթենք: Կարծում եմ` սա դրական նոտա է, պետք է օգտվել դրանից», - «Ազատության» հետ զրույցում նշեց սպորտային մեկնաբան Գևորգ Ղազարյանը:Նրա կարծիքով` ազգային ընտրանու հետագա խաղերում իր դերը կունենա հատկապես հավաքականի աստղային նորեկը` արգենտինահայ 29-ամյա կիսապաշտպան Լուկաս Սելարայանը:Իսլանդիայի հետ հանդիպումից հետո աշխարհահռչակ պարբերականները հենց նրան էին անդրադարձել:«Իր բարձր որակները երևացին, նա նկատեց Կամո Հովհաննիսյանի միացումը և շատ ճիշտ, դիպուկ փոխանցումով գտավ նրան: Դա է ցույց տալիս, որ նա ունի բավարար որակներ և կարճ ժամանակում կարող է ավելի մեծ օգուտ տալ», - նկատեց Գևորգ Ղազարյանը:Հայաստանի հավաքականը ընտրական մրցաշարում ամառային ընդմիջումիցերեք հանդիպում ավարտել է ոչ-ոքի և մեկում պարտություն է կրել, մինչդեռ գարնանը հաղթել էր բոլոր երեք հանդիպումներում և J խմբի առաջատարն էր:Մրցաշարի վերջին երկու խաղերը Խոակին Կապառոսի սաները կանցկացնեն սեփական հարկի տակ՝ նոյեմբերի 11-ին ընդունելով Հյուսիսային Մակեդոնիայի, նոյեմբերի 14-ին՝ Գերմանիայի թիմերին:   "
Սպորտ,ՈՒԵՖԱ-ի Ազգերի լիգայի երկրորդ մրցաշարում հաղթեց Ֆրանսիան," Ֆրանսիայի հավաքականը դարձավ ՈՒԵՖԱ-ի Ազգերի լիգայի մրցաշարի հաղթող։ Կիրակի ուշ երեկոյան Միլանի «Սան Սիրո» մարզադաշտում կայացած եզրափակիչում աշխարհի գործող չեմպիոնը 2:1 հաշվով առավելության հասավ Իսպանիայի ընտրանու նկատմամբ։Հանդիպման հաշիվը բացեց Իսպանիան՝ 64-րդ րոպեին գոլի հեղինակ դարձավ Միկել Օյարզաբալը, սակայն Ֆրանսիան նախ 66-րդ րոպեին Քարիմ Բենզեմայի խփած գնդակով վերականգնեց հավասարակշռությունը, ապա 80-րդ րոպեին Կիլյան Մբապեի գոլով դարձավ վճռական խաղի և հեղինակավոր մրցաշարի հաղթողը։Երրորդ տեղի համար Թուրինում անցկացված խաղում Եվրոպայի գործող չեմպիոն Իտալիան 2:1 հաշվով առավելության հասավ Բելգիայի նկատմամբ։2020-21 թվականների մրցաշարը ՈՒԵՖԱ-ի Ազգերի լիգայի երկրորդ խաղարկությունն էր։ Առաջինում՝ 2018-19 թվականներին, հաղթել էր Պորտուգալիայի հավաքականը։Ազգերի լիգայի 2020-21-ի մրցաշարում Հայաստանի հավաքականը դարձավ խմբային մրցաշարի հաղթող և D լիգայից բարձրացավ B լիգա։  "
Սպորտ,Ֆուտբոլ. Հայաստանը ոչ-ոքի խաղաց նաև Ռեյկյավիկում ," Ֆուտբոլի աշխարհի 2022 թվականի առաջնության ընտրական մրցաշարի 7-րդ տուրում ուրբաթ ուշ երեկոյան Հայաստանի ազգային հավաքականը Ռեյկյավիկում ոչ-ոքի՝ 1:1 ավարտեց հանդիպումը Իսլանդիայի ընտրանու հետ:Խաղի հաշիվը 35-րդ րոպեին բացեց Կամո Հովհաննիսյանը, սակայն դաշտի տերերը 77-րդ րոպեին վերականգնեցին հավասարակշռությունը՝ գոլի հեղինակ դարձավ Բերգման Յոհանեսոնը:Այս հանդիպումից հետո Հայաստանի հավաքականը 12 միավոր ունի և J խմբի մրցաշարային աղյուսակի երկրորդ հորիզոնականից իջավ երրորդը: Երկրորդ տեղում այժմ Հյուսիսային Մակեդոնիան է, որը նույնպես 12 միավոր ունի Լիխտենշտեյնի նկատմամբ արտագնա խաղում տարած 4:0 հաշվով հաղթանակից հետո, սակայն խփած և բաց թողած գնդակների հարաբերակցությամբ գերազանցում է Հայաստանին: Մրցաշարային աղյուսակը շարունակում է գլխավորել Գերմանիան, որը Ռումինիայի նկատմամբ 2:1 հաշվով հաղթանակից հետո արդեն18 միավոր ունի: Ռումինացիները 10 միավորով չորրորդն են, Իսլանդիան և Լիխտենշեյնը համապատասխանաբար 5 և 1 միավորով նախավերջին և վերջին տեղերն են զբաղեցնում:Հայաստանի հավաքականը ընտրական մրցաշարում ամառային ընդմիջումից հետո ոչ մի հաղթանակ չի տարել, երեք հանդիպում ավարտել է ոչ-ոքի և մեկում պարտություն է կրել, մինչդեռ գարնանը հաղթել էր բոլոր երեք հանդիպումներում և J խմբի առաջատարն էր:Հաջորդ տուրում հոկտեմբերի 11-ին Հայաստանի ընտրանին Բուխարեստում կհյուրընկալվի Ռումինիայի թիմին, որին գարնանը Երևանում հաղթել է 3:2 հաշվով:Մրցաշարի վերջին երկու խաղերը Խոակին Կապառոսի սաները կանցկացնեն սեփական հարկի տակ՝ նոյեմբերի 11-ին ընդունելով Հյուսիսային Մակեդոնիայի, նոյեմբերի !4-ին՝ Գերմանիայի թիմերին:   "
Սպորտ,Այսօր ուշ երեկոյան Ռեյկյավիկում կմեկնարկի Իսլանդիա - Հայաստան ֆուտբոլային հանդիպումը," Աշխարհի 2022 թվականի առաջնության որակավորման փուլի 7-րդ տուրին ընդառաջ Հայաստանի հավաքականը 11 միավորով ենթախմբում երկրորդն է, առաջին տեղում Գերմանիան է՝ 15 միավորով։ Իսլանդիայի հավաքականը 4 միավորով նախավերջին տեղում է։Հայաստանի հավաքականի գլխավոր մարզիչ Խոակին Կապառոսը խաղից առաջ լավատես է. - «Իսլանդացիները նվիրված են խաղում, այդ թիմը որակներ ունի, որոնք երևացին առաջին խաղի ընթացքում։ Իսլանդիայի հանդեպ ամենայն հարգանքով հանդերձ՝ եթե մենք մեր արդեն ցուցադրած մակարդակի վրա լինենք ու մարզական բախտը մեր կողմը լինի, կարող ենք լավատես լինել»։Հայաստանի և Իսլանդիայի հավաքականների միջև մարտին կայացած երևանյան խաղն ավարտվել էր Հայաստանի ընտրանու 2-0 հաշվով հաղթանակով։«Այս խաղում միգուցե տակտիկան նորամուծություններ լինեն», - նախաղային ասուլիսի ընթացքում երեկ ասաց գլխավոր մարզիչը։ - «Սակայն դրանք շատ չեն լինի, որովհետև մենք արդեն հստակ խաղային ձեռագիր ունենք։ Մենք ուզում ենք, որ մրցակիցները մեզ ճանաչեն մեր ոճի շնորհիվ, բայց միաժամանակ ցանկացած խաղ այլ պատմություն է, և կարող են որոշ նոր բաներ լինել»։Հայաստանի հավաքականը աշխարհի առաջնության որակավորման փուլի առաջին երեք խաղերն ավարտեց հաղթանակներով՝ պարտության մատնելով Լիխտենշտեյնին, Իսլանդիային և Ռումինիային, սակայն սեպտեմբերյան 3 խաղերում արդեն թիմն ընդամենը 2 միավոր վաստակեց, նախ ոչ-ոքի խաղաց Հյուսիսային Մակեդոնիայի հետ, ապա խոշոր՝ 6-0 հաշվով պարտվեց Գերմանիային, և վերջապես սեփական հարկի տակ չկարողացավ հաղթել խմբի հետնապահ Լիխտենշտեյին։ Այս երեք խաղերում Հայաստանի հավաքականն ընդամենը մեկ գոլ խփեց։Խոակին Կապառոսը հույս ունի, որ վերջին երեք խաղերի տրամաբանությունն այլևս չի կրկնվի։ Նա ասաց, որ լինում են և վերելքներ և անկումներ։Հանդիպմանն ընդառաջ Հայաստանի հավաքականը համալրում ունեցավ, թիմին է միացել արգենտինահայ կիսապաշտպան Լուկաս Սելարայանը, որը հանդես է գալիս ամերիկյան MLS-ի Columbus Crew ակումբում և այդ թիմի առաջատարներից է։ Ըստ հեղինակավոր «Տրանսֆերմարկետի», Սելարայանը MLS-ի ամենաթանկ ֆուտբոլիստներից է՝ 10 միլիոն եվրո արժեքով։ Հայաստանի ընտրանու ֆուտբոլիստներից, ըստ նույն աղբյուրի ավելի բարձր արժեք ունի միայն թիմի ավագ Հենրիխ Մխիթարյանը։ Հայկական արմատներ ունեցող, Արգենտինայում ծնված 29-ամյա ֆուտբոլիստը խոստովանում է, որ Հայաստանի պատմությունը նախկինում շատ չի ուսումնասիրել, սակայն այժմ հետաքրքրվում է։Երեք օր անց Հայաստանի ընտրանին դրսում կխաղա Ռումինիայի ընտրանու հետ։ Որակավորման փուլի վերջին երկու խաղերը հավաքականը կանցկացնի նոյեմբերին Երևանում։Քաթարում կայանալիք աշխարհի առաջնությանը մասնակցելու ուղեգիր կնվաճեն խմբերում առաջին տեղը զբաղեցրած թիմերը, իսկ այն հավաքականները, որոնք մրցաշարը կեզրափակեն երկրորդ տեղում, կշարունակեն պայքարը փլեյ-օֆում։  "
Սպորտ,ՈՒԵՖԱ-ի Ազգերի լիգայի եզրափակիչում կհանդիպեն Իսպանիան և Ֆրանսիան," ՈՒԵՖԱ-ի Ազգերի լիգայի մրցաշարի եզրափակիչում հոկտեմբերի 10-ին Միլանի «Սան Սիրո» մարզադաշտում կհանդիպեն Իսպանիայի և Ֆրանսիայի հավաքականները։Մրցաշարի երկրորդ կիսաեզրափակիչում հինգշաբթի երեկոյան Թուրինի «Յուվենտուս» մարզադաշտում Ֆրանսիայի ընտրանին 3։2 հաշվով առավելության հասավ Բելգիայի թիմի նկատմամբ։ Ընդ որում, առաջին խաղակեսից հետո բելգիացիները հաղթում էին 2։0 հաշվով՝ մեկական գոլի հեղինակ դարձան Յանիկ Կարասկոն և Ռոմելու Լուկակուն, սակայն երկրորդ խաղակեսում նախ Քարիմ Բենզեման կրճատեց հաշվի տարբերությունը, ապա Քիլյան Մբապեն վերականգնեց հավասարակշռությունը, իսկ խաղավերջին՝ 90-րդ րոպեին Թեո Հերնանդեսի խփած գոլը հաղթանակ բերեց աշխարհի չեմպիոններին։Նախօրեին Իսպանիայի հավաքականը 2։1 հաշվով հաղթել էր Եվրոպայի չեմպիոն Իտալիայի ընտրանուն։Կիրակի օրը եզրափակիչից առաջ Թուրինում կայանալիք խաղում Բելգիայի և Իտալիայի հավաքականները կպայքարեն մրցաշարի երրորդ տեղի համար։  "
Սպորտ,Իսպանիան՝ ՈՒԵՖԱ-ի Ազգերի լիգայի եզրափակիչում," Իսպանիայի ֆուտբոլի ազգային հավաքականը դարձավ ՈՒԵՖԱ-ի Ազգերի լիգայի մրցաշարի եզրափակիչի առաջին մասնակիցը։Երեկ երեկոյան Միլանում կայացած կիսաեզրափակիչում իսպանացիները 2։1 հաշվով հաղթեցին Իտալիայի ընտրանուն։ Ֆերան Տորեսը հանդիպման 17-րդ րոպեին և առաջին խաղակեսի վերջում գրավեց Եվրոպայի գոործող չեմպիոնի դարպասը, Լորենցո Պելեգրինին 83-րդ րոպեին դարձավ իտալացիների միակ գոլի հեղինակը։Երկրորդ կիսաեզրափակիչը տեղի կունենա այսօր երեկոյան՝ Թուրինում կհանդիպեն Բելգիայի և Ֆրանսիայի հավաքականները։Մրցաշարի երրորդ տեղի համար հանդիպումը և եզրափակիչը նշանակված են հոկտեմբերի 10-ին՝ համապատասխանաբար Թուրինում և Միլանում։  "
Սպորտ,Առանց պետական ֆինանսավորման ու պատշաճ մարզագույքի. Տոկիոյի պարալիմպիկ խաղերին ՀՀ միակ մասնակիցը բազում խնդիրներ է տեսնում," Առանց պետական ֆինանսավորման ու առանց պատշաճ մարզական գույքի. Տոկիոյի պարալիմպիկ խաղերին մասնակցած հայաստանցի մարզիկը վերլուծում է անհաջողության պատճառներն ու եզրահանգում՝ ոլորտի պատասխանատուների ներկայությունը չի զգում հաշմանդամություն ունեցող մարզիկների կողքին։ Հայաստանի միակ ներկայացուցիչ Ստաս Նազարյանը մասնակցում էր 100 մետր սայլակավազքի մրցումներին, որակավորման փուլը, սակայն, չհաղթահարեց. սայլակը 20 տարվա հնության էր։«Երկիրը կողքդ չեղավ էդ ժամանակ։ Շատ ծանր է ինձ համար, որ ինչո՞ւ ենք մենք մենակ, ինչո՞ւ մեր պետությունը մեր կողքին չի, ի վերջո Հայաստանի սպորտի պատասխանատուները ինչո՞ւ ուշադրություն չդարձրին։Մրցումները որ նայեք, կամ ես, որ նայում եմ միշտ, ես ավելի շատ ուժ եմ դնում, ավելի շատ էներգիա եմ դնում, բայց մեկ է` իմ սայլակը չի գնում, իմ սայլակի քիթը խաղում է, բայց իրենք հանգիստ, առանց ուժ գործադրելու գալիս, անցնում են», - ասաց նա` շարունակելով.«Մյուս մարզիկների սայլակները կա՛մ նոր են, կա՛մ 1-3 տարվա սայլակներ են, այսինքն` մոդելի տարբերություն կա: Իմ սայլակը շատ կարճ է, իսկ մյուսներինը բավականին երկար է, ինքն իր դիզայնով տարբերվում է, ամեն ինչը առավելություն է՝ թե՛ արագություն, թե՛ հարմարավետություն, նույնը անիվներից սկսած: Մի խոսքով, 50 տոկոս հաջողության հասնելու կամ չհասնելու դա սայլակի հնարավորությունն է»։43-ամյա Նազարյանը արդեն վեցերորդ անգամ էր մասնակցում պարալիմպիկ խաղերին։ Ասում է՝ ոչ միայն մարզական գույքի բացակայությունն է խնդիրը, այլ նաև պարբերաբար մարզվելու հնարավորություն չունենալը. «Մենք դիմեցինք Պարալիմպիկ կոմիտե, որ մենք ունե՞նք ինչ-որ բյուջե, որ մինչև Տոկիոյի պարալիմպիկ խաղերը մարզումներ անցկացնենք, կոմիտեն ասաց՝ ոչ, բյուջե չկա հատկացված, այսինքն՝ Պարալիմպիկ կոմիտեն հասկացրեց, որ չգիտեմ՝ երևի դուք ձեր միջոցներով պետք է ստեղծեք այդ ամենը: Եթե Պարալիմպիկ կոմիտեն միջոցներ չունի, Պարալիմպիկ կոմիտեի միջոցներն ունենալն էլ նա է, որ պետական բյուջեից պետք է փոխանցի: Մենք մնացինք սենց օդից կախված, անուշադրության մեջ, լքված»։Նազարյանը ընկերների հետ հիմնած Պարաաթլետիկայի ֆեդերացիայի միջոցով սկսել է գումար հայթայթել, արտերկրում ապրող ընկերներին դիմել։ «Միայն պետական մակարդակով ուշադրություն ենք ուզում»,- նշում են մարզիկներն ու ընդգծում՝ իրենց հետ պրոֆեսիոնալ թիմ պետք է աշխատի, ուսումնամարզական հավաքներ անցկացվեն։«Դու մեկ շաբաթ, 10 օր մարզումներով չես կարող հաջողության հասնել, ինչքան էլ ուզում ես, ուզում ես, բայց գալիս ես մի տեղ, որ վերջ, սահմանափակվեց, այսինքն` ֆինանսական սահմանափակում կա: Բայց դու շատ ես ուզում, փորձում ես, էստեղից-էնտեղից միջոցներ հայթայթես, մի քանի օր օրդ երկարացնես, բայց դու էլ արդեն հոգնում ես: Մարզիկի գործը չի էլի դա, մարզիկի ուշք ու միտքը պետք է իր մարզումը լինի, որ միտքը հանգիստ լինի, կարողանա մարզվել»:Ու մինչ հաշմանդամություն ունեցող մարզիկներն իրենց անտեսված են զգում, Պարալիմպիկ կոմիտեն ու Սպորտի նախարարությունը միմյանց են մեղադրում բացթողումների մեջ։Կոմիտեի նախագահ Հակոբ Աբրահամյանը նշում է. «Ստեղծել ինֆրաստրուկտուրաներ, ստեղծել հնարավորություններ, որպեսզի հաշմանդամություն ունեցող անձինք կարողանան սպորտով զբաղվել։ Մեզ մոտ էդ բաները չի արվել, և մենք սպասում ենք ինչ-որ արդյունքների»։«Այն, որ Հայաստանը պիտի ունենա ուժեղ պարալիմպիկ սպորտ, դա աներկբա է», - ասում է սպորտի փոխնախարար Կարեն Գիլոյանը, որն էլ իր հերթին պնդում է՝ խնդրի մասին չեն բարձրաձայնել։ Ասաց՝ այսօր հանդիպում է ունեցել կոմիտեի նախագահի հետ, նշել, որ դժգոհ է աշխատանքից, պահանջել ներկայացնել զարգացման ծրագիր։ Փոխնախարարի խոսքով՝ այս տարվա բյուջեով ավելի քան 100 մլն դրամ է հատկացվել հաշմանդամային սպորտով զբաղվող կազմակերպություններին։ Ասաց՝ հոկտեմբերին տեղի է ունենալու համաժողով, 7 կազմակերպություններ ներկայացնելու են իրենց զարգացման ծրագրերը. «Քննարկելու ենք այդ ծրագրերը, և ասպարեզում կմնան ու կաշխատեն այն հասարակական կազմակերպությունները, ովքեր պատրաստ են ֆինանսավորում ստանալուց հետո հանձն առնել արդյունք տալ։ Ովքեր չեն կարողանում աշխատել, իրենք պետք է չաշխատեն ուղղակի, պիտի աշխատեն նրանք, ովքեր կարող են արդյունք տալ և աշխատանքը կազմակերպել նպատակային ու ճիշտ»։  "
Սպորտ,"«Ինչո՞ւ չհաղթեցինք, պարզապես գոլ է պետք խփել»․ Կապառոս"," Հայաստանի ֆուտբոլի ազգային հավաքականը երեկ Վազգեն Սարգսյանի անվան «Հանրապետական» մարզադաշտում, ունենալով մեծ առավելություն, չկարողացավ հաղթել Լիխտենշտեյնի ընտրանուն։Հայաստանի 28 հարվածներից արդյունավետ էր միայն թիմի ավագ Հենրիխ Մխիթարյանի իրացրած 11 մետրանոցը։ Աշխարհի առաջնության որակավորման փուլի ենթախմբի հետնապահ Լիխտենշտեյնը, որը հինգ խաղերում և ոչ մի միավոր չէր վաստակել, գոլի վերածեց երեք հարվածներից մեկը՝ 1։1։Սեպտեմբերյան երեք հանդիպումների արդյունքում Հայաստանի հավաքականը երկու միավոր է վաստակում, չնայած Լիխտենշտեյնի հետ խաղի՝ ակնհայտ ֆավորիտ էր համարվում։«Այսպիսի է ֆուտբոլը, երբեմն՝ անարդար», - հետխաղային ասուլիսի ընթացքում նշեց հավաքականի գլխավոր մարզիչ իսպանացի Խուակին Կապառոսը․ - «Ինչո՞ւ չհաղթեցինք, պարզապես գոլ է պետք խփել, չկարողացանք ավելի շատ գոլ խփել։ Նրանք մեկ անգամ գրոհեցին ու գոլ խփեցին»։Մարզչի խոսքով՝ մարզական բախտն էլ խանգարեց իր սաներին․ - «Մենք փորձում էինք երկու եզրերով էլ գրոհել և փոխանցումներ կատարել, սակայն դրանք էֆեկտիվ չէին»։Լիխտենշտեյնի հետ խաղում հավաքականը ընդամենը մեկ միավոր վաստակեց։ Ըստ Կապառոսի՝ որակավորման փուլի յուրաքանչյուր հաջորդ հանդիպում եզրափակիչ է դառնում։«Միանգամայն համաձայն եմ, որ յուրաքանչյուր հաջորդ խաղ մեզ համար եզրափակչի է վերածվելու, բայց վստահ եմ՝ կարող ենք պայքարել և լավ հանդես գալ», - ասաց հավաքականի մարզիչը։Հայաստանի հավաքականը 2022-ին կայանալիք աշխարհի առաջնության որակավորման փուլի շրջանակում հաջորդ ամիս դրսում կխաղա Իսլանդիայի և Ռումինիայի ընտրանիների հետ, նոյեմբերին էլ տանը կընդունի Հյուսիսային Մակեդոնիային ու Գերմանիային։ "
Սպորտ,"Հայաստանը Երևանում ոչ-ոքի խաղաց Լիխտենշտեյնի հետ, մնաց երկրորդ տեղում"," Ֆուտբոլի աշխարհի 2022 թվականի առաջնության որակավորման մրցաշարի 6-րդ տուրում Հայաստանի հավաքականը Երևանում ոչ-ոքի՝ 1:1 ավարտեց հանդիպումը J խմբի հետնապահ Լիխտենշտեյնի ընտրանու հետ:Հանդիպման հաշիվը առաջին խաղակեսի վերջում 11-մետրանոցից բացեց Հայաստանի թիմի ավագ Հենրիխ Մխիթարյանը, ում նկատմամբ մրցակիցները կոպիտ էին խաղացել սեփական տուգանային հրապարակում, 80-րդ րոպեին Նոա Ֆրիկը վերականգնեց հավասարակշռությունը:Այս խաղից հետո Հայաստանը 11 միավորով շարունակում է երկրորդ հորիզոնականը զբաղեցնել J խմբի մրցաշարային աղյուսակում: Ուշ երեկոյան Սկոպյեում կայացած Հյուսիսային Մակեդոնիա - Ռումինիա հանդիպումն ավարտվեց ոչ-ոքի՝ 0:0 հաշվով, Գերմանիան Ռեյկյավիկում 4:0 հաշվով հաղթեց Իսլանդիային:Խմբի առաջատարը մնում է Գերմանիան՝15 միավորով, մրցաշարային աղյուսակում Հայաստանին հաջորդում է Ռումինիան՝ 10 միավորով, չորրորդը Հյուսիսային Մակեդոնիան է՝ 9 միավորով, ապա Իսլանդիան է՝ 4 միավորով, և աղյուսակը Երևանում վաստակած 1 միավորով եզրափակում է Լիխտենշտեյնը:7-րդ տուրի խաղերը կանցկացվեն ուղիղ մեկ ամիս հետո՝ հոկտեմբերի 8-ին, երբ Հայաստանի հավաքականը Ռեյկյավիկում կհյուրընկալվի Իսլանդիայի ընտրանուն: Նույն օրը J խմբում տեղի կունենան Գերմանիա - Ռումինիա և Լիխտենշտեյն - Հյուսիսային Մակեդոնիա հանդիպումները:  "
Սպորտ,"Հավատում ենք հավաքականի հաջողությանը, վստահ ենք` թիմը պայքարելու է մինչև վերջ, ու գնալու ենք մեր երազանքի հետևից. ՖԱՖ անդամ"," Հայաստանի ֆուտբոլի ազգային հավաքականն առաջին պարտությունը կրեց ֆուտբոլի աշխարհի 2022 թվականի առաջնության ընտրական մրցաշարում՝ երեկ երեկոյան Շտուտգարտում Գերմանիայի ընտրանուց 6 անպատասխան գնդակ ընդունելով սեփական դարպասը։Հանդիպումն անցավ աշխարհի քառակի չեմպիոնի բացահայտ առավելությամբ, որն արդեն առաջին խաղակեսում հաղթում էր 4։0 հաշվով։«Խաղի արդյունքն ամեն ինչի մասին վկայում է»,- Շտուտգարտում ցավալի պարտություն կրելուց հետո տեղի ունեցած մամուլի ասուլիսի ընթացքում ասաց հավաքականի գլխավոր մարզիչ իսպանացի Խոակին Կապառոսը` հավելելով. «Շատ մեծ առավելություն ուներ Գերմանիայի հավաքականը: Մենք չկարողացանք օգտագործել մեր հնարավորությունները։ Երբ մենք չենք խաղում համապատասխան ռիթմով, համապատասխան պրեսինգ չենք իրագործում, օրինակ՝ առաջին խաղակեսում մենք ոչ մի խախտում չարեցինք, և նման որակյալ թիմերի դեմ, որոնք այդքան արագ են, այդքան բարձր տեխնիկա ունեն, այսպես է կատարվում ամեն ինչ»։Գերմանիա-Հայաստան խաղի մասին դժվար է խոսել, երբ այսպիսի ավարտ է ունենում, ասում է սպորտային մեկնաբան Էդուարդ Քալանթարյանը` շարունակելով. «Գերմանիայի պես հավաքականի հետ խաղը ուսուցողական է, շատ լավ է այն առումով, որ ցույց է տալիս իրական հնարավորությունները: Մենք տեսանք, ցավոք, որ շատ բանի դեռ ընդունակ չենք, որովհետև մեր բոլոր թույլ կողմերը մերկացան այս խաղում, և տեսանք, որ հատվածում ինչ խնդիրներ կան: Իհարկե, մյուս մրցակիցների այդքան չի արտահայտվելու այդ ամենը, բայց միևնույն ժամանակ խմբի առաջատար լինելը չպետք է այնքան ոգևորեր թիմին, որ արդեն 3 օրից հետո մտածեինք աշխարհի առաջնություն մեկնելու մասին»:«Առաջին հայկական ճակատ» երկրպագուների շարժման անդամ Մհեր Խուդավերդյանը մեկն է այն երկրպագուներից, որը մեկնել էր Գերմանիա՝ ազգային ընտրանու խաղը դիտելու ու գոտեպնդելու հավաքականի տղաներին. «Բոլորս էլ հասկանում ենք` Գերմանիան մեզնից բարձր հավաքական է ու առհասարակ ամենաուժեղ հավաքականներից մեկն է, կարծում եմ՝ թիմի առաջ դրված խնդիրը, իհարկե, թիմը չկատարեց, բայց խնդիրն այն էր, որ մեկնարկային 10-15 րոպեների լարվածությունը թիմը չհասցրեց թոթափի, ու արդեն երկու բաց թողած գնդակ, դրանից հետո շատ ծանր էր հավաքականի համար»։Խոշոր հաշվով պարտությունը չի հուսահատեցրել երկրպագուներին, հավատում են, որ ազգային ընտրանին կրկին հաջողության է հասնելու. «Ինձ մոտ անձամբ չկա բացարձակ հիասթափություն, նույնը կարող եմ ասել բոլոր նվիրված ֆաֆականների, նվիրված երկրպագուների մասին։ Գիտեք, շատ հեշտ է սիրել հավաքականը, երբ նա հաղթում է, բայց պետք է սիրել հավաքականը նաև պարտվելիս։ Եթե դու թիմի կողքին չես, երբ նա պարտվում է, ապա դու նրան պետք չես հաղթելիս։ Մենք հավաքականի կողքին ենք, մենք հավատում ենք հավաքականի հաջողությանը, վստահ ենք, որ թիմը պայքարելու է մինչև վերջ, ու գնալու ենք մեր երազանքի հետևից։ Առջևում Լիխտենշտեյնի խաղն է, ու մրցաշարային օրացույցի տեսանկյունից շատ լավ է դասավորվել, որ մենք Լիխտենշտեյնի հետ խաղում ենք այս խաղերի վերջում, ու այս ցավոտ պարտությունը կմոռացվի, հուսով եմ, վստահ հաղթանակով Լիխտենշտեյնի դեմ խաղում: Արդեն կարողանանք պատրաստվել հոկտեմբերին անչափ կարևոր խաղերին` Իսլանդիայի ու Ռումինիայի դեմ»:Երեկվա պարտությունից հետո Հայաստանի հավաքականը J խմբում զիջեց առաջատարի դիրքերը՝ այժմ աղյուսակը 12 միավորով գլխավորում է Գերմանիայի թիմը, իսկ Հայաստանի ազգային հավաքականը հինգ հանդիպումից հետո երկրորդ հորիզոնականում է։ Երրորդ տեղում է Ռումինիայի հավաքականը, որը հինգերորդ տուրում սեփական հարկի տակ 2։0 հաշվով առավելության հասավ Լիխտենշտեյնի թիմի նկատմամբ, չորրորդը Հյուսիսային Մակեդոնիայի ընտրանին է, որը Ռեյկյավիկում ոչ-ոքի՝ 2։2 խաղաց Իսլանդիայի հավաքականի հետ։Վեցերորդ տուրում երկու օրից Հայաստանի հավաքականը Երևանում ընդունելու է խմբի հետնապահին՝ Լիխտենշտեյնի թիմին, իսկ հաջորդ հանդիպումը կանցկացնի մեկ ամիս անց՝ հոկտեմբերի 8-ին, երբ կհյուրընկալվի Իսլանդիայի ընտրանուն։«Առաջին հերթին պետք է շատ արագ վերականգնվել հոգեբանորեն, ֆիզիկապես, կարծում եմ, խնդիր չկա, կհասցնեն վերականգնվել, բայց գլխավոր հարցը հոգեբանորեն ինչպես կկարողանան այս պարտությունից հետո խաղալ տղաները: Թվում է` մրցակիցը հետնապահն է` միակ թիմը, որ միավոր չի վաստակել, բայց շատ ծանր է լինելու: Մենք ամեն դեպքում կարծում եմ` կհաղթենք, բայց հեշտ չի տրվի այդ հաղթանակը», - նշում է Էդուարդ Քալանթարյանը:   "
Սպորտ,Հայաստանն առաջին պարտությունը կրեց ֆուտբոլի աշխարհի 2022-ի առաջնության ընտրական մրցաշարում," Հայաստանի ազգային հավաքականն առաջին պարտությունը կրեց ֆուտբոլի աշխարհի 2022 թվականի ընտրական մրցաշարում՝ կիրակի երեկոյան Շտուտգարտում Գերմանիայի ընտրանուց 6 անպատասխան գնդակ ընդունելով սեփական դարպասը։Հանդիպումն անցավ աշխարհի քառակի չեմպիոնի բացահայտ առավելությամբ, որն արդեն առաջին խաղակեսում հաղթում էր 4։0 հաշվով։Այս պարտությունից հետո Հայաստանի հավաքականը J խմբում զիջեց առաջատարի դիրքերը՝ աղյուսակը 12 միավորով գլխավորեց Գերմանիայի թիմը, իսկ Խոակին Կապառոսի սաները հինգ հանդիպումից հետո երկրորդ հորիզոնականում են։ Երրորդ տեղում է Ռումինիայի հավաքականը, որը հինգերորդ տուրում սեփական հարկի տակ 2։0 հաշվով առավելության հասավ Լիխտենշտեյնի թիմի նկատմամբ, չորրորդը՝ Հյուսիսային Մակեդոնիայի ընտրանին, որը Ռեյկյավիկում ոչ-ոքի՝ 2։2 խաղաց Իսլանդիայի հավաքականի հետ։Վեցերորդ տուրում սեպտեմբերի 8-ին Հայաստանի հավաքականը Երևանում ընդունում է խմբի հետնապահին՝ Լիխտենշտեյնի թիմին, իսկ հաջորդ հանդիպումը կանցկացնի մեկ ամիս անց՝ հոկտեմբերի 8-ին, երբ կհյուրընկալվի Իսլանդիայի ընտրանուն։   "
Սպորտ,«Այս խաղում ամեն ինչ կար». Հայաստանի ֆուտբոլի հավաքականը ոչ-ոքի խաղաց Սկոպյեում ," Հայաստանի ֆուտբոլի ազգային հավաքականը երեկ Սկոպյեում գոլազուրկ ոչ-ոքի խաղաց Հյուսիսային Մակեդոնիայի հետ՝ վաստակելով մեկ միավոր։ Ընտրանին շարունակում է գլխավորել 2022 թվականի աշխարհի առաջնության որակավորման փուլի իր ենթախումբը։Չորս հանդիպումներից հետո Հայաստանի հավաքականը 10 միավոր ունի ու մեկ միավորով գերազանցում է խմբի ֆավորիտ Գերմանիային։ Խմբի առաջատարներն այս կիրակի Շտուտգարտում կայանալիք մրցավեճում կփորձեն ամրապնդել իրենց դիրքերը։ Հետխաղային ասուլիսի ընթացքում հավաքականի գլխավոր մարզիչ Խոակին Կապառոսը, մեկնաբանելով խաղի ընթացքը, նշեց՝ Հայաստանի ընտրանին առաջին խաղակեսը հետ քաշվելով սկսեց, սակայն, հետո իրավիճակը փոխվեց։«Այս խաղում ամեն ինչ կար, առաջին խաղակեսը մենք սկսեցինք նահանջելով, հետ քաշվելով՝ հասկանալով, որ Մակեդոնիայի հավաքականը կարող է եզրերով մեզ բավականին մեծ գլխացավանք պատճառել: Սակայն ընթացքում տղաները սկսեցին գործել ավելի վստահ, և մենք սկսեցինք անցկացնել հակագրոհներ և կարող էինք գրավել մրցակցի դարպասը», - նշեց մարզիչը:Գոլազուրկ ավարտված հանդիպումը հիմնականում հավասար պայքարում անցավ, ըստ վիճակագրության, գնդակին ավելի շատ դաշտի տերերն են տիրել, Հայաստանի հավաքականը մի քանի սուր գրոհ անցկացրեց, որոնք կարող էին գոլով ավարտվել։Հյուսիսային Մակեդոնիայում կայացած հանդիպմանը ընտրանին կորուստներով էր մասնակցում. որակազրկման պատճառով թիմին օգնել չկարողացան առանցքային ֆուտբոլիստներ Վարազդատ Հարոյանը, Խորեն Բայրամյանն ու Տիգրան Բարսեղյանը։«Ամբողջ հարցն այն է, որ դաշտ են դուս գալիս երկու թիմ և երկու թիմն էլ խաղում են, մենք կուզեինք անընդհատ գրոհել, սակայն հակառակորդը ստիպում է քեզ նահանջել», - ասաց Կապառոսը:Հավաքականի մասին խոսելիս իսպանացի մասնագետն ասաց՝ այս թիմը հոգի ունի. «Տղաներն ապացուցեցին, որ իրենք կարող են տառապել, ինչպես դա տեղի ունեցավ վերջին 15 րոպեների ընթացքում, և սա այն բանի նշանն է, որ մենք իսկական թիմ ենք»:Երկրպագուները երեկվա հանդիպումից հատկապես առանձնացնում են պաշտպանությունում գրագետ խաղը: ՖԱՖ շարժման անդամ Սևակ Հայրապետյանի խոսքով՝ հարձակման գծում բացակա ֆուտբոլիստների տեղը երևում էր. «Եթե իրանք լինեին, իմ կարծիքով, 1-2 գոլ կիրացնեինք, կհաղթեինք խաղը, բայց ոչ-ոքին էլ վատ արդյունք չէր երեկվա խաղի համար»:Գերմանիայի հետ խաղում միավոր վաստակելը երկրպագուն իրատեսական է համարում. «Դե 4 խաղից հետո խմբում առաջին տեղ ենք միանձնյա 10 միավորով, խմբից դուրս գալը շատ իրատեսական է ինձ համար, երազանքի կատարման շեմին ենք այսօր, պատրաստվում ենք արդեն Քաթար գնալու: Ինձ թվում է՝ դուրս ենք գալու խմբից այս անգամ վերջապես: Լիխտենշտեյնին, միանշանակ, հաղթելու ենք, Գերմանիայից էլ եթե մի միավոր բերենք, առաջատարի դիրքերը շարունակելու ենք պահպանել այս խաղից հետո»:Այս կիրակի կայանալիք Գերմանիայի դեմ մրցավեճից հետո Հայաստանի հավաքականը Երևանում կընդունի խմբի հետնապահ Լիտենշտեյնին, որին առաջին տուրում դրսում հաղթել է։ Որակավորման փուլի վերջին 4 հանդիպումները թիմը հոկտեմբերին և նոյեմբերին կանցկացնի:Քաթարում կայանալիք աշխարհի առաջնությանը մասնակցելու ուղեգիր կնվաճեն խմբերում առաջին տեղը զբաղեցրած թիմերը, հավաքականները, որոնք մրցաշարը կեզրափակեն երկրորդ տեղում, կխաղարկեն մնացած ուղեգրերը։ Ընդհանուր առմամբ Քաթար 2022-ում եվրոպան կներկայացնի 13 թիմ։    "
Սպորտ,Հայաստանի ֆուտբոլի հավաքականը ոչ-ոքի խաղաց Սկոպյեում և մնում է խմբի առաջատարը," Հայաստանի ֆուտբոլի ազգային հավաքականը հինգշաբթի ուշ երեկոյան Սկոպյեում ոչ-ոքի՝ 0:0 ավարտեց հանդիպումը Հյուսիսային Մակեդոնիայի ընտրանու հետ և շարունակում է գլխավորել աշխարհի 2022 թվականի առաջնության ընտրական մրցաշարի J խմբի աղյուսակը:Խմբի մյուս հանդիպումներում Գերմանիան մրցակցի դաշտում 2:0 հաշվով հաղթեց Լիխտենշտեյնին, Ռումինիան, նույնպես արտագնա խաղում, նույն հաշվով առավելության հասավ Իսլանդիայի նկատմամբ:Չորրորդ տուրից հետո Հայաստանն ունի 10 միավոր, Գերմանիան 9 միավորով երկրորդն է, երրորդ տեղում Հյուսիսային Մակեդոնիան է՝ 7 միավորով, չորրորդը՝ Ռումինիան՝ 6 միավորով, Իսլանդիան 3 միավորով հինգերորդն է, և աղյուսակը եզրափակում է Լիխտենշտեյնը, որն առայժմ միավոր չի վաստակել:Հյուսիսային Մակեդոնիայի հետ հանդիպմանը մասնակցում էր Հայաստանի հավաքականի ավագ Հենրիխ Մխիթարյանը, ով բաց էր թողել մրցաշարի առաջին երեք խաղերը:Հաջորդ հանդիպումը Հայաստանի ընտրանին կանցկացնի սեպտեմբերի 5-ին Շտուտգարտում՝ Գերմանիայի հավաքականի հետ, իսկ սեպտեմբերի 8-ին Երևանում կընդունի Լիխտենշտեյնի թիմին:   "
Սպորտ,"Հյուսիսային Մակեդոնիայի հետ խաղից առաջ ֆուտբոլիստների պատրաստվածությունը բարձր է, հավաքականում մթնոլորտը՝ առողջ. մեկնաբան"," Այսօր երեկոյան Հայաստանի ֆուտբոլի ազգային հավաքականը կանցկացնի Աշխարհի 2022 թ. առաջնության ընտրական փուլի հերթական հանդիպումը՝ Սկոպյեում մրցելով Հյուսիսային Մակեդոնիայի ընտրանու հետ: «Մենք խաղալու ենք միայն հաղթանակի համար»,- նախախաղային մամուլի ասուլիսի ընթացքում ասաց ազգային հավաքականի ավագ Հենրիխ Մխիթարյանը` ավելացնելով. «Մենք գիտենք խաղի կարևորությունը, մենք կփորձենք անել լավագույնը, որովհետև մենք գիտենք, որ ունենք մեծ հնարավորություններ»։Հայաստանի ազգային հավաքականի և իտալական «Ռոմա»-ի կիսապաշտպան Հենրիխ Մխիթարյանը, որը նախորդ հավաքին բացակայում էր և ազգային թիմի կազմում վերջին անգամ խաղադաշտ է դուրս եկել շուրջ մեկ տարի առաջ, ասում է՝ հավաքականի ֆուտբոլիստների մոտ շատ բան է փոխվել, այդ թվում` հավատը իրենց ուժերի նկատմամբ. «Հաղթողի հոգեբանությունը դեռ ձևավորվել է Ազգերի լիգաների խաղերում, երբ սկսեցինք այդ մրցաշարը, որտեղ որ թիմը շատ լավ հանդես եկավ ու առաջին տեղը զբաղեցրեց, և շարունակական եղավ նաև այս ընտրական փուլի առաջին երեք խաղերում։Տղաների մոտ շատ բան է փոխվել` ոչ միայն հաղթողի հոգեբանությունը, այլև իրենց հավատը իրենց ուժերի նկատմամբ, որը որ շատ լավ է։ Եվ կարող եմ ասել, որ նաև թիմային խաղի որակը շատ է բարձրացել և հետագայում ինձ թվում է` էլ ավելի կլավանա»։«Քաթար 2022»-ի որակավորման փուլի ենթախմբում Հայաստանի հավաքականն այժմ 100 տոկոսանոց արդյունք ունի, հաղթել է մեկնարկային երեք խաղերում ու 9 միավորով գլխավորում է մրցաշարային աղյուսակը՝ հետևում թողնելով խմբի ֆավորիտ Գերմանիայի ընտրանուն, որը ունի 6 միավոր, նույնքան միավոր էլ հավաքել է Հայաստանի հավաքականի այսօրվա մրցակից Հյուսիսային Մակեդոնիան:Այսօրվա խաղից միայն հաղթանակ ենք ակնկալում, ընդգծում է սպորտային մեկնաբան Գևորգ Ղազարյանը. «Սպասելիքը մեկն է` հաղթանակն է, քանի որ մենք մեզ համար սահմանել ենք նշաձող, որ պետք է որակավորվենք աշխարհի առաջնություն, խմբում մենք պետք է պայքարենք 2-րդ տեղի համար, ըստ այդմ պետք է հաղթել»։Ֆուտբոլիստների պատրաստվածությունը բարձր մակարդակի է, հավաքականում մթնոլորտը՝ առողջ, նկատում է Ղազարյանը. «Այն մթնոլորտը, որ մենք տեսնում ենք տեսանյութերով ու մեր գործընկերների հետ կապի ընթացքում որոշ մանրամասներ իմանալով, մենք հասկանում ենք, որ մարտական նման բարձր տրամադրությամբ հավաքականը շատ քիչ է եղել, ու սա այն բացառիկ դեպքերից է, որ երբ պետք է ամեն ինչ հանրագումարում տա մեկ արդյունք` մենք պետք է հաղթենք»:Արդյոք Հյուսիսային Մակեդոնիայի ընտրանու հետ խաղին հիմնական ուշադրությունը սևեռվելո՞ւ է Մխիթարյանի վրա։ Հայաստանի հավաքականի գլխավոր մարզիչ իսպանացի Խոակին Կապառոսը նախախաղային ասուլիսում ևս մեկ անգամ ընդգծեց՝ իրենք թիմային խաղ են դավանում։«Մենք թիմային խաղ ենք դավանում, Հենոն, իհարկե, շատ մեծ ֆուտբոլիստ է, շատ մեծ փորձով և գիտի, որ իր տաղանդը պետք է ծառայեցնի ի շահ թիմի։ Եվ սա կարող է բարելավել մեր խաղը», - ասա մարզիչը։Հավաքականի գլխավոր մարզչի աշխատանքի, նրա վերաբերյալ տպավորությունների մասին Մխիթարյանն արդեն խոսել է Հայաստանի ֆուտբոլի ֆեդերացիայի հետ. «Շատ լավ հասկանում է ֆուտբոլը, փորձում է ֆուտբոլիստների լավ կողմերը օգտագործել և այնպես դասավորել թիմը, որ կարողանա ցավ պատճառել հակառակորդին խաղի ընթացքում»։Այսօրվա Հյուսիսային Մակեդոնիա-Հայաստան հանդիպումից հետո՝ 3 օր անց հավաքականը կխաղա Գերմանիայի, այնուհետև Լիխտենշտեյնի հավաքականների դեմ։   "
Սպորտ,Հայաստանի ֆուտբոլի ազգային հավաքականն այսօր կմրցի Հյուսիսային Մակեդոնիայի ընտրանու հետ ," Այսօր Հայաստանի ազգային հավաքականը կանցկացնի Աշխարհի 2022-ի առաջնության ընտրական փուլի J խմբի 4-րդ մրցափուլի հանդիպումը՝ մրցելով Հյուսիսային Մակեդոնիայի ընտրանու հետ: «Մենք խաղալու ենք միայն հաղթանակի համար»,- նախախաղային մամուլի ասուլիսի ընթացքում ասաց ազգային հավաքականի ավագ Հենրիխ Մխիթարյանը՝ շեշտելով․ - «Մենք գիտենք խաղի կարևորությունը, մենք կփորձենք անել լավագույնը, որովհետև մենք գիտենք, որ ունենք մեծ հնարավորություններ»։Հավաքականի ֆուտբոլիստների մոտ շատ բան է փոխվել, այդ թվում՝ հավատը իրենց ուժերի նկատմամբ, ասաց Հայաստանի ազգային հավաքականի և իտալական «Ռոմայի» կիսապաշտպան Մխիթարյանը։«Հաղթողի հոգեբանությունը ձևավորվել է Ազգերի լիգաների խաղերում, երբ սկսեցինք այդ մրցաշարը, որտեղ որ թիմը շատ լավ հանդես եկավ ու առաջին տեղը զբաղեցրեց, և շարունակական եղավ նաև այս ընտրական փուլի առաջին երեք խաղերում։ Տղաների մոտ շատ բան է փոխվել՝ ոչ միայն հաղթողի հոգեբանությունը, այլև իրենց հավատն իրենց ուժերի նկատմամբ, որը որ շատ լավ է։ Կարող եմ ասել, որ նաև թիմային խաղի որակը շատ է բարձրացել և հետագայում էլ ավելի կլավանա», - ասաց Հայաստանի ազգային հավաքականի ավագը։Դիտարկմանը, թե պարբերաբար նշել է, որ հավաքականի յուրաքանչյուր ֆուտբոլիստ իր բացակայության պայմաններում պետք է կարողանա պատասխանատվություն վերցնել իր ուսերին ու թիմին առաջ տանել, և հարցին, թե արդյո՞ք դա այն էր, ինչին ականատեսը եղան նախորդող երեք խաղերում և նույնը պետք է ցուցադրել առաջիկա հանդիպումներում՝ իր ներկայությամբ, Մխիթարյանը պատասխանեց․ - «Միանշանակ եղան առանցքային ֆուտբոլիստներ, եղան ֆուտբոլիստներ, ովքեր թիմը տարան իրենց հետևից և կարողացան արդյունք ապահովել, ինչը շատ գովելի է։ Հուսամ, որ հետագա խաղերում նույնը կկատարվի և տղաները կկարողնան պատասխանատվություն վերցնել ու թիմը նրանց հետևից տանել, քանի որ շատ դեպքերում, ասել եմ, որ ոչ թե մեկ-երկու ֆուտբոլիստ պետք է թիմը իր հետևից տանի, առանցքային դեր խաղա, այլև բոլորը պետք է իրենց վրա պատասխանատվություն վերցնեն և կարողանան թիմը իրենց հետևից տանել։ Ցավոք սրտի, վաղվա խաղում երեք առանցքային ֆուտբոլիստներ հանդես չեն գա՝ Վարազդատը Հարոյան, Տիգրանը և Խորենը Բայրամյան, չնայած ովքեր որ նրանց փոխարինում են, վստահ եմ, որ կկարողանան պատվով խաղալ և օգուտ տալ հավաքականին», - ասաց Մխիթարյանը։Հարցին, թե արդյո՞ք Հյուսիսային Մակեդոնիայի ընտրանու հետ խաղին հիմնական ուշադրությունը սևեռվելու է Մխիթարյանի վրա, Հայաստանի հավաքականի գլխավոր մարզիչ Խոակին Կապառոսը պատասխանեց՝ իրենք թիմային խաղ են դավանում։«Մենք թիմային խաղ ենք դավանում, Հենրիխն իհարկե շատ մեծ ֆուտբոլիստ է՝ շատ մեծ փորձով, գիտի, որ իր տաղանդը պետք է ծառայեցնի՝ ի շահ թիմին։ Սա է այն հիմնական գաղափարը, որ մենք կունենանք մեր վաղվա խաղի ժամանակ», - ասաց Կապառոսը։Հայաստանի ֆուտբոլի ազգային հավաքականի իսպանացի գլխավոր մարզիչը շեշտեց նաև, որ Հյուսիսային Մակեդոնիայի ընտրանու մասին բարձր կարծիք ունի։ Ասաց՝ դա այն թիմերից է, որին կարելի է որպես օրինակ ընկալել, թիմն ապացուցեց, որ լավ աշխատանքի շնորհիվ կարելի է մասնակցել կարևոր մրցաշարերի։«Իհարկե նոր մարզիչ ունի թիմը, բայց 80 տոկոսով հանդես կգան այն ֆուտբոլիստները, որոնք մասնակցեցին նաև Եվրոպայի առանջնությանը։ Իհարկե նոր ֆուտբոլիստներ կան՝ երիտասարդ, սակայն սա է հավաքականների կյանքը։ Ինչպես նշեցի, մեծ հարգանք ենք տածում Մակեդոնիայի հավաքականի նկատմամբ, սակայն ամեն ինչ անցնում է՝ մնում է անցյալում, և եթե մենք ուզում ենք լավ արդյունքի հասնել, մենք պետք է լինենք այն մակարդակի վրա, որն արդեն ցուցադրել ենք», - ասաց Կապառոսը։ "
Սպորտ,"Կապառոսը հավաքականի առաջիկա հանդիպումներին մասնակցելու համար հրավիրել է 27 ֆուտբոլիստի, այդ թվում՝ Մխիթարյանին"," Հայաստանի ֆուտբոլի ազգային հավաքականի առաջիկա հանդիպումներին մասնակցելու համար գլխավոր մարզիչ Խոակին Կապառոսը 27 ֆուտբոլիստի է հրավիրել։ Թիմի ավագ, իտալական «Ռոմա»-ի կիսապաշտպան Հենրիխ Մխիթարյանը, որը նախորդ հավաքին բացակայում էր և ազգային թիմի կազմում վերջին անգամ խաղադաշտ է դուրս եկել շուրջ մեկ տարի առաջ, հրավիրվածների թվում է։Իսպանացի Կապառոսն այսօր անձամբ ներկայացրեց ֆուտբոլիստների կազմը, այնուհետև պատասխանեց լրագրողների հարցերին, ազգային թիմը 1,5 տարի գլխավորող 65-ամյա մարզիչը կորոնավիրուսի սահմանափակումների պատճառով առաջին անգամ հանդիպեց հայ լրագրողներին։Աշխարհի 2022 թվականի առաջնության որակավորման փուլի շրջանակում Հավաքականը սեպտեմբերի 2-ին կմրցի Հյուսիսային Մակեդոնիայի ընտրանու հետ, ապա կուղևորվի Շտուտգարտ՝ երեք օր անց խաղալու Գերմանիայի հավաքականի հետ, սեպտեմբերյան հանդիպումները կավարտի Երևանում՝ ընդունելով Լիխտենշտեյնին։«Մեր բոլոր հինգ զգայարաններով կենտրոնացած ենք մակեդոնացիների հետ խաղի վրա»,- ասում է Կապառոսը:«Լիովին կենտրոնացած ենք Մակեդոնիայի խաղի վրա, այդ թիմը հոգեբանորեն շատ ուժեղ է, նույնիսկ մասնակցեց Եվրոպայի առաջնությանը, գիտեք, ընտրյալ հավաքականներ են մասնակցում նման մրցաշարերին», - նշեց Կապառոսը:Հյուսիսային Մակեդոնիայի դեմ խաղում թիմին որակազրկումների պատճառով չեն կարողանա օգնել մի քանի առանցքային ֆուտբոլիստներ՝ Վարազդան Հարոյանը, Խորեն Բայրամյանն ու Տիգրան Բարսեղյանը, վնասվածք ունի հիմնական դարպասապահ Դավիթ Յուրչենկոն։«Դավիթ Յուրչենկոն այժմ բժիշկների ձեռքերում է, պետք է սպասենք: Բնականաբար, ֆուտբոլիստը 100 տոկոսով պետք է պատրաստ լինի, որպեսզի կարողանանք հույսեր կապել նրա հետ», - ասաց գլխավոր մարզիչը:«Քաթար 2022»-ի որակավորման փուլի ենթախմբում Հայաստանի հավաքականն այժմ 100 տոկոսանոց արդյունք ունի, հաղթել է մեկնարկային երեք խաղերում ու գլխավորում է մրցաշարային աղյուսակը՝ հետևում թողնելով խմբի ֆավորիտ Գերմանիայի ընտրանուն: Կապառոսը, սակայն, մրցաշարային հաշվարկների մասին խոսել չի ուզում. «Հաշվարկներ անելը նպատակահարմար չէ, դա անիմաստ է, պետք է առաջ գնալ խաղից խաղ և քայլ առ քայլ և ոչ ավելին, մնացածը կգա»: Հյուսիսային Մակեդոնիայի հետ հանդիպումը առանցքային ֆուտբոլիստների բացակայության պատճառով բարդ է լինելու, ասում է մարզական լրագրող Մհեր Խուդավերդյանը:«Առաջին խաղն, իհարկե, բարդ է լինելու, մի շարք առաջատարներ բացակայում են՝ Տիգրանը Բարսեղյան, Խորենը Բայրամյան, բայց վստահ եմ ելքը գտնելու է, ու կարողանալու ենք պայքարել երեք միավորի համար», - ասաց Խուդավերդյանը:Առաջիկա հանդիպումներից, լրագրողի խոսքով, ակնկալիքները մեծ են. «Վստահություն ունեմ, որ մենք դրական արդյունքներ ենք ունենալու, իմ ցանկությունն այն, որ առնվազն 6 միավոր մենք ունենանք էս երեք խաղերից»:Հաջորդ տարի Քաթարում կայանալիք աշխարհի առաջնության ուղեգիր կնվաճեն ենթախմբերում առաջին տեղը զբաղեցրած թիմերը, որակավորման փուլը երկրորդ տեղով ավարտող հավաքականները կխաղարկեն մնացած ուղեգրերը։    "
Սպորտ,"«Ոսկե մեդալ չնվաճեցինք, բայց, մեր մասնակցությունից դժգոհ չենք»․ վարչապետը հյուրընկալել է Հայաստանի օլիմպիական հավաքականին"," «Այս օլիմպիադայում մենք ոսկե մեդալ չնվաճեցինք, բայց, կարծում եմ, մեր մասնակցությունից դժգոհ չենք», - այսօր հյուրընկալելով Հայաստանի՝ ամառային Օլիմպիական խաղերի մասնակից հավաքականի մարզիկներին և մարզիչներին, հայտարարել է վարչապետ Նիկոլ Փաշինյանը, շնորհակալություն հայտնել՝ Հայաստանը Տոկիոյի օլիմպիադայում ներկայացնելու համար, ինչպես նաև շնորհավորել մրցանակակիրներին հաջող մրցելույթի առիթով: «Իհարկե, այն իրավիճակը, մթնոլորտը, որ առկա է երկրում, իր ազդեցությունն ունենում է մեր մարզիկների, ընդհանրապես սպորտի վրա, բայց ես կարծում եմ, որ այս իրավիճակում մենք կարողացել ենք պատշաճ ձևով ներկայանալ: Իհարկե, որոշ դեպքերում մեզ շատ քիչ չբավականացրեց օլիմպիական ոսկի նվաճելու համար: Բայց կարծում եմ, որ մեր մարզիկները և մեր հավաքականը պատշաճ ձևով ներկայացրեցին Հայաստանի Հանրապետությունը Տոկիոյի օլիմպիադայում», - ասել է վարչապետը:Փաշինյանի կարծիքով՝ օլիմպիադայում առավել հաջող մրցելույթներ ունենալու համար, պետք է շատ արագ ամփոփել արդեն իսկ տեղի ունեցածի արդյունքները և միանգամից պատրաստվել հաջորդ օլիմպիադային: «Կարծում եմ՝ արժե, որ Կրթության, գիտության, մշակույթի և սպորտի նախարարությունը Օլիմպիական կոմիտեի հետ համատեղ այսօրվանից ճանապարհային քարտեզ ձևավորի հաջորդ օլիմպիադային ընդառաջ մեր անելիքները որոշելու և այդ անելիքներն իրագործելու համար», - ասել է վարչապետը՝ շարունակելով․ - «Մենք պետք է միջոցներ ձեռնարկենք իսկապես սպորտի մասսայականացման համար: Որովհետև գործնականում այսօր ունենք պրոֆեսիոնալ սպորտ, բայց զանգվածային սպորտի հետ կապված որոշակի խնդիրներ ունենք՝ հետաքրքրության, ենթակառուցվածքի առումով: Այստեղ արդեն կոնկրետ ծրագրեր ենք մշակում և առաջիկայում կսկսենք իրագործել: Եվ այստեղ, իհարկե, մեր պրոֆեսիոնալ մարզիկների աջակցությունը շատ կարևոր է»:ԿԳՄՍ նախարարի տեղակալ Կարեն Գիլոյանը, ամփոփելով Տոկիոյի ամառային Օլիմպիական խաղերին ՀՀ հավաքականի ելույթները, նշել է, որ անկախ Հայաստանի պատմության մեջ սրանք 7-րդ ամառային Օլիմպիական խաղերն էին, որոնց մասնակցում էր Հայաստանի հավաքականը, իսկ մեդալների որակական առումով 3-րդ արդյունքն է:Հայաստանի ազգային օլիմպիական կոմիտեի նախագահ Գագիկ Ծառուկյանը նույնպես կարևորել է թիմային աշխատանքը՝ Կառավարության, Օլիմպիական կոմիտեի և ֆեդերացիաների միջև աշխատանքի բաժանում կատարելու և համատեղ ջանքերով առաջ գնալու առումով: «Պարոն վարչապետ, Օլիմպիական կոմիտեն էլ է պատրաստակամ քննարկել և հասկանալ, թե Կառավարությունն ինչ է անում, ՀԱՕԿ-ն ինչով է աջակցում: Հիմնական խնդիրը պայմաններն են. մարզադպրոցներ չկան, վերանորոգված չեն, գույք չկա: Օլիմպիական կոմիտեն թող վերանորոգի, Կառավարությունը՝ գույքով ապահովի: Պետք է համակարգված՝ ֆեդերացիաներով, Օլիմպիական կոմիտեով լուծենք խնդիրները և այս անգամ արդեն պատրաստ լինենք, որ ծանրամարտից ոչ թե 2, 3 կամ 1 մարզիկ մասնակցի, այլ, օրինակ, 6, բռնցքամարտից՝ 8, որովհետև արդեն պայմաններն ստեղծված կլինեն», - նշել է ՀԱՕԿ նախագահը:«Մեր կառավարումը պետք է լինի ռազմավարական: Եթե մենք խնդիր ենք դրել, որ մինչև 2050 թվականը Հայաստանը 24 օլիմպիական ոսկե մեդալ ունենա, ուրեմն մենք պետք է այսօրվանից գործենք և մեր դրած նշաձողերից հետ չգնանք», - ընդգծել է երկրի վարչապետը: ԿԳՄՍ նախարար Վահրամ Դումանյանը զեկուցել է, որ վարչապետի հանձնարարականի հիման վրա ընթացքի մեջ է նաև Զինված ուժերում սպորտային վաշտի վերաբացման հարցը:Վարչապետի հանձնարարությամբ, պայմանավորվածություն է ձեռք բերվել՝ առաջիկայում ԿԳՄՍ, ՀԱՕԿ և ազգային մարզական ֆեդերացիաների մասնակցությամբ հանդիպում կազմակերպել և քննարկել ինչպես կարճաժամկետ, այնպես էլ միջնաժամկետ կտրվածքով անելիքները, ասված է հաղորդագրությունում:  "
Սպորտ,"«Ալաշկերտ»-ը դուրս եկավ ՈՒԵՖԱ-ի Եվրոպա լիգայի փլեյօֆ, Կոնֆերենցիաների լիգայի խմբային փուլ"," Երեկ երեկոյան Երևանի Վազգեն Սարգսյանի անվան Հանրապետական մարզադաշտում կայացած ՈՒԵՖԱ Եվրոպա լիգայի որակավորման երրորդ փուլի պատասխան խաղում «Ալաշկերտ»-ը 3:2 հաշվով առավելության հասավ Ալմաթիի «Կայրաթ»-ի նկատմամբ և դուրս եկավ փլեյօֆ:Հանդիպման հիմնական ժամանակն ավարտվեց ոչ ոքի՝ 2։2 հաշվով։ Լրացուցիչ ժամանակում Ալեքսանդր Գլիշիչի խփած գոլի շնորհիվ երևանյան ակումբը հաղթանակ տարավ: «Ալաշկերտ»-ի առաջին երկու գոլերի հեղինակը դարձավ Ժոզե Էմբալոն:Թիմերի առաջին հանդիպումը Ղազախստանում ավարտվել էր ոչ-ոքի՝ 0:0 հաշվով:Եվրոպա լիգայի որակավորման փլեյօֆում «Ալաշկերտ»-ը կմրցի շոտլանդական «Ռեյնջերս»-ի հետ։Երևանյան ակումբն առնվազն ապահովեց իր տեղը ՈՒԵՖԱ-ի Կոնֆերենցիաների լիգայի խմբային փուլում՝ դառնալով հայկական առաջին թիմը, որը կմասնակցի եվրոպական ակումբային ֆուտբոլի որևէ մրցաշարի, ասված է Հայաստանի ֆուտբոլի ֆեդերացիայի հաղորդագրությունում:

   "
Սպորտ,Մեսսին պայմանագիր կնքեց ֆրանսիական Paris Saint-Germain ակումբի հետ ," Երեկ տեղի ունեցավ իրադարձություն, որը վստահ դուրս է գալիս սոսկ սպորտի սահմաններից և համաշխարհային զարգացում է դիտվում ու մեկնաբանվում է նույնքան մանրամասն, ակտիվ և բազմակողմանի, որքան մոլորակի հրատապ քաղաքական կամ տնտեսական զարգացումները:Կատալոնական «Բարսայի» և Արգենտինայի հավաքականի գերաստղ, համաշխարհային ֆուտբոլի ամբողջ պատմության ընթացքում բացառիկ, հանճարեղ ֆուտբոլիստներից մեկը փոխեց ակումբը: Հետայսու նա հանդես է գալու Ֆրանսիայի մայրաքաղաքի Paris Saint-Germain-ի կազմում:Դեռ անցած կիրակի՝ օգոստոսի 8-ին, Լիոնել Մեսսին բառի բուն իմաստով լացելով է խոսել «Բարսայից» հեռանալու մասին:«Չգիտեմ, թե արդյոք կարող եմ խոսել, անցած մի քանի օրը մտածել եմ, թե ինչ պետք է ասեմ, բայց հիմա էլ խոսքեր չունեմ, շատ դժվար է հեռանալ այսքան տարիներ այստեղ լինելուց հետո», - արցունքն աչքերին խոստովանել է Լեոն:Ասել, թե նրա հեռանալը կատալոնական ակումբի երկրպագուներին ցավ է պատճառել՝ նշանակում է բան չասել:Մեսսիի հեռանալը նրանց համար շոկ էր, անսպասելի բնական աղետ և մեծ ողբերգություն: Հուսահատված հազարավոր ֆաներ վերջին օրերին, երբ պարզ դարձավ, որ Մեսսին ու «Բարսան» չեն կարողանում լուծել պայմանագրի հարցը, հավաքվել են «Կամպ Նոու» մարզադաշտի մոտ, վիճել, բարկացել, աղոթել, լացել: Բայց ֆուտբոլի ու գուցե ընդհանրապես կյանքի զարմանալի տրամաբանությունն է՝ մեկի սուգն ուրիշի ուրախությունն է:Փարիզում Մեսսիի ժամանումը գրեթե վերածվել է Փրկչի երկրորդ գալստյան: Այստեղ էլ «Պարի Սեն Ժերմենի» մարզադաշտի մոտ են հավաքվել հազարավոր ֆաներ, ի տարբերություն կատալոնացիների, նրանք ոգևորված են, ուրախ և երջանիկ:Այսօր Լեոյի առաջին ասուլիսն էր Փարիզում: Ֆենոմենալ մարզիկին հանրությանը ներկայացրել է ակումբի նախագահ, քաթարցի մեծահարուստ գործարար Նասեր Ալ-Խելայֆին, ով ասել է, որ թիմում հիմա աշխարհի լավագույն մարզիչն է (արգենտինացի Մաուրիսիո Պոչետինոն), լավագույն ֆուտբոլիստները, որոնց միացել է ամենահզոր ֆուտբոլիստ Մեսսին:Լեո Մեսսին ասել է, որ «Բարսելոնայից» հեռանալն, իհարկե, շատ տխուր հանգամանք է, բայց դա այլևս անցյալ է, նա եկել է Փարիզ նոր թիմի հետ, նոր եռանդով նոր նվաճումներ ապահովելու նպատակով:«Իսկ գերնպատակը, երազանքը «Պարի Սեն Ժերմենի» համար ՈւԵՖԱ-ի Չեմպիոնների լիգայի եզրափակիչում հաղթանակ ապահովելն է»,- ասել է Մեսսին:Արգենտինացին և «Բարսան» չեն կարողացել համաձայնեցնել նոր պայմանագիրը, հինը սպառվել է հուլիսի 1-ին, և դրանից հետո նա ստացել է այսպես կոչված «ազատ գործակալի» կարգավիճակ:Աշխատավարձի մեծ կրճատում Մեսսին մերժել է, իսկ այն, ինչ ընդունելի է համարել՝ հակասել է Լա Լիգայի կանոններին:34-ամյա Լեոն «Պարի Սեն Ժերմենի» հետ պայմանագիր է կնքել 2 տարով, ևս մեկ տարով այն երկարաձգելու հնարավորությամբ: Ամեն տարի նա կիստանա 35 միլիոն եվրո:Նոր ակումբում նրա հետ կլինեն աշխարհի լավագույն ֆուտբոլիստներից բրազիլացի Նեյմարը, ում հետ նա խաղացել է «Բարսայում, հայրենակից Անխել Դի Մարիան, ում հետ հանդես է գալիս հավաքականում, և ֆրանսիացի Կիլիան Մբապեն: Այդ կազմով որևէ թիմ իսկապես կարող է հավակնել ՈւԵՖԱ-ի Չեմպիոնների լիգայի գավաթին:Լիոնել Մեսսին մանկության տարիներից Բարսելոնայում էր, նա ակումբի դպրոցի սան է, «Բարսայի» կազմում 10 անգամ դարձել է Իսպանիայի չեմպիոն, 7 անգամ վաստակել է Իսպանիայի գավաթը, 8 անգամ՝ Սուպեր գավաթը, 4 անգամ շահել է եվրոպական ֆուտբոլի ամենահեղինակավոր մրցանակը՝ ՈւԵՖԱ-ի Չեմպիոնների գավաթը, 3 անգամ շահել է ՈւԵՖԱ-ի Սուպեր գավաթը և երեք անգամ հաղթել է աշխարհի ֆուտբոլի ակումբային առաջնություններում:Լիոնել Մեսսին վեց անգամ վաստակել է աշխարհի լավագույն ֆուտբոլիստի մրցանակը՝ «Ոսկե գնդակը»: Նրա հավերժ մրցակից-գործընկերը՝ պորտուգալացի Կրիշտիանու Ռոնալդուն 5 անգամ է «Ոսկե գնդակ» ստացել:Արգենտինայի հավաքականի կազմում Մեսսին 2008-ին դարձել է օլիմպիական չեմպիոն, 2014-ին վաստակել է աշխարհի առաջնության արծաթե մեդալը և 2021-ին վաստակել է Ամերիկայի գավաթը:  "
Սպորտ,"«Գողացան մեր թիմից երկու մեդալ, մի մեդալի էլ՝ գույնը». Գևորգ Ալեքսանյան"," Օլիմպիական մեդալակիրներին այսօր հայրենի քաղաքում ընդունեց Գյումրիի քաղաքապետ Սամվել Բալասանյանը։«Մեր ցանկությունն էր, որ Գյումրին իհարկե երեք հատ մեդալ լիներ, երկու մեդալի գույնն էլ լիներ պայծառ ավելի, բայց քսպես ստացվեց», - ողջունելով օլիմպիականներին՝ ասաց քաղաքապետը։Արթուր Ալեքսանյանի մարզիչ Գևորգ Ալեքսանյանը դժգոհ է օլիմպիական այս խաղերի մրցավարությունից։ Վերադարձից հետո դիտել է տեսագրություններն ու եկել եզրակացության, որ կողմնակալ մրցավարության պատճառով Հայաստանի հավաքականից մեդալներ են գողացվել. - «Կան էսօր մեր ֆեդերացիայում մարդիկ, որոնք մեդալ գողացող են: Էսօր գողացան մեր թիմից երկու մեդալ, մի մեդալի էլ՝ գույնը։ Նայեք ինչ եղավ. 67 կիլոյից գամ, ոչ մի եգիպտացի մեդալ չէր ունենա, բացի էդ տղայից, եթե էդ գոտեմարտը պարտվում էր։ Դրա համար օգնեցին, որ երրորդ տեղ հասնի։ Ադրբեջանը չուներ ոչ մի մեդալ հունա-հռոմեական ձևից, միակ շանսն էր տանելու, տարան մեր ձեռից։ Ռուսը ոսկի չունի, ֆեդերացիան մեծ խնդիրներ կունենար... էդ կարգով լուծեց և' իրա խնդիրը, և' Ռուսաստանի ոսկե մեդալ ունենալու խնդիրը»։Եզրափակիչ գոտեմարտում պարտությունից հետո նախորդ օլիմպիական խաղերի հաղթող, ըմբշամարտիկ Արթուր Ալեքսանյանը դժգոհել էր մրցավարությունից՝ հայտարարելով, որ հաղթելու համար պետք է Ռուսաստանը ներկայացնես։Գյումրիում ևս Ալեքսանյանը նշեց, որ իր համար մինչև օրս անհասկանալի է, թե ռուսաստանցի ըմբիշի հետ ոսկե մեդալի համար մրցամարտում ինչու մրցակցին 2 միավոր նվիրեցին. - «Չկար մի մասնագետ, որ ինձ չասեր, որ այդտեղ ոչ մի միավոր չկար։ Ու ես էլ վստահ, որ օրենքի սահմաններում եմ պաշտպանվել։ Եթե ինչ-որ մի բան էլ լիներ, երեք հատ մրցավար էր դատում էդ գոտեմարտը, մի մրցավարը գոնե կտեսներ... Նորից միջազգային ֆեդերացիան իր անելիքը արեց, նորից գոտեմարտը փչացրեց։ Այն դեպքում, երբ որ բոլորը գիտեին, որ ես վնասվածքով եմ գոտեմարտում, կարող էին թողնել, որ արդար գոտեմարտ լիներ ու ուժեղը հաղթեր։ Բայց եղավ այն, ինչ որ եղավ»։Մրցամարտից հետո ևս հարցի պատասխանը ստանալ չի հաջողվել. - «Մինչև հիմա էլ մեզ պարզ չէ, թե ինչի համար են տվել կոնկրետ։ Էդտեղ էլ իմաստ չկար բողոքարկելու, որովհետև արդեն որոշել էին»։Բրոնզե մեդալ նվաճած բռնցկամարտիկ Հովհաննես Բաչկովը ևս գտնում է, որ արդար մրցավարության դեպքում ինքն ավելի բարձր մեդալ կարող էր նվաճել. - «Կարող էինք ավելի բարձր հարգի մեդալ նվաճեինք, եթե ամեն ինչ շատ արդար լիներ։ Էդպիսի մրցակիցներից չես կարող մեկ գլուխ բարձր լինես ու հաղթես, քանի որ նրանք բարձրակարգ մրցակիցներ են, նրանց հետ հավասար կամ մի փոքր ավել կարող ես մենամարտել։ Եթե գնահատեին ճիշտ, հաղթանակը մեր կողմը կլիներ»։29-ամյա բռնցքամարտիկը դեռ չգիտի, թե 3 տարի անց Փարիզի օլիմպիական խաղերին կմասնակցի թե ոչ, քանի որ ցանկանում է պրոֆեսիոնալ բռնցքամարտ տեղափոխվել. - «Ես արդեն պրոֆեսիոնալ բռնցքամարտում երկու մենամարտ անցկացրել եմ։ Մինչև տասնհինգ մենամարտ մեզ թույլ են տալիս, եթե լուրջ գոտի չունես նվաճած։ Բայց պրոմոուտերական կոնտրակտ չունեի առայժմ, մենեջարական է միայն։ Հիմա սպասում եմ պրոմոուտերական կոնտրակտի, ու եթե այն լինի, կարող է ինձ թույլ չտան»։Օլիմպիական 3 խաղերի մասնակից Արթուր Ալեքսանայանը ևս հստակ չի պատասխանում 2024-ի օլիմպիական խաղերին մասնակցելու հարցին, ասում է՝ ժամանակը ցույց կտա:Նախորդ տարիներին Ալեքսանյանի հաջողություններից հետո շատ էր խոսվում նրա մարզադպրոցի վատ վիճակի մասին։ Մի քանի անգամ նոր մարզադպրոցի նախագիծ է կազմվել, սակայն պահանջվող մոտ 300 մլն դրամ գումարն այդպես էլ չէր տրամադրվում: Եվ միայն անցած տարի կառավարությունը հատկացրեց Ալեքսանյանի անունը կրող սպորտային համալիրի գումարը։ Շինարարությունը Գյումրիում արդեն մեկնարկել է:  "
Սպորտ,«Սա բոլորիս համար մեծ հաջողություն է». Օլիմպիական բրոնզե մեդալակիր Արթուր Դավթյան," Մարմնամարզիկ Արթուր Դավթյանն վնասված սարքի վրա մարզվելով Տոկիոյում ընթացող օլիմպիական խաղերում Հայաստանի համար պատմական արդյունքի հասավ՝ նվաճելով բրոնզե մեդալ։ Ընկերները պատմում են՝ Արթուրն անձամբ է վարպետ բերել այն վերանորոգելու ու զոդելու համար, նրա թիմակիցները նկատում են՝ Դավթյանի հաջողությունը ֆիլմի սցենար է հիշեցնում։1969 -ին կառուցված ու մինչ օրս չհիմնանորոգված Ալբերտ Ազարյանի անվան մարզդահլիճում այսօր տոն էր, օլիմպիական խաղերի բրոնզե մեդալակրին էին դիմավորում՝ պայթուցիկներով, տորթով ու շամպայնով: Արթուրին շնորհավորեց եկել նաև լեգանդար մարմնամարզիկ Ալբերտ Ազարյանը։Անկախացումից ի վեր այս մարզաձևում Հայաստանի առաջին օլիմպիական մեդալը նվաճած հայ մարմնամարզիկը առաջին հերթին մարզիչներին է շնորհակալություն հայտնում, ասում է՝ միայնակ այսպիսի արդյունքի հասնել հնարավոր չէ:«Սա բոլորիս համար մեծ հաջողություն է, որովհետև իրոք Սովետական Միությունից հետո սա առաջին մեդալն է, չգիտեմ, շատ հաջողակ մրցում է: Այս տարի իմ մոտ հաջողությունները շատ եղան, Եվրոպայի չեմպիոն դարձա, օլիմպիական բրոնզե մեդալակիր դարձա», - ասաց Դավթյանը:Այս հաջողությունը 29-ամյա հայ մարզիկին հեշտ չի տրվել, խանգարող հանգամանքներ կային. «Համավարակն էր շատ մեծ խնդիր, որ պիտի պարապմունքներից հետո գնաս տուն, ոչ մի տեղ չգնաս, դիմակներով ման գաս, ինչքան էլ գիտենք, որ Երևանում համարյան ոչ ոք դիմակ չի կրում, բայց ես մրցումներից առաջ աշխատում եմ ոչ մի տեղ դուրս չգայի, չշփվեի, դիմակ կրեի, որ չվարակվեի»:Խոսելով դահլիճային վատ պայմանների մասին՝ Արթուր Դավթյանը հույս է հայտնում՝ իր մեդալից հետո փոփոխություն կլինի։ Նա արդեն Փարիզ 2024-ում հաղթելու մասին է մտածում. Արթուրը Տոկիոյում էլ էր բաղձալի ոսկուն մոտ։«Վերջին ցատկը եթե թռնեի ոնց որ առաջին օրը թռա, կկրեի, բայց դե մեր սպորտաձևն էլ դրանով է դժվար՝ մի հատ մի փոքր քայլը կարա առաջին տեղից մինչև 5-րդ, 6-րդ տեղ...., եթե նայում եք, այնտեղ երկու հոգի նույն գնահատականը ստացան, բայց մեկը առաջին տեղը գրավեց, մեկը՝ երկրորդ», - նշեց Արթուր Դավթյանը:Տոկիո 2020-ում Հայաստանը ներկայացնող վերջին երկու մարզիկներն այսօր մրցահարթակ դուրս եկան, բռնցքամարտիկ Հովհաննես Բաչկովը պարտվեց կիսաեզրափակիչում ու արժանացավ բրոնզե մեդալի։ Ազատ ոճային ըմբշամարտիկ Վազգեն Թևանյանը պարտվեց իր առաջին իսկ գոտեմարտում։ Արդյունքում Հայաստանի օլիմպիական հավաքականն իր ելույթները եզրափակում է երկու արծաթե, երկու բրոնզե մեդալներով ու ընդհանուր հաշվարկով այժմ 67-րդն է։Ավելի վաղ արծաթե մեդալների էին արժանացել հունահռոմեական ոճի ըմբշամարտիկ, Ռիոյի խաղերի չեմպիոն Արթուր Ալեքսանյանը և ծանրորդ Սիմոն Մարտիրոսյանը, հայ մարզասերներն, այդուհանդերձ, այս մարզիկներից ոսկե մեդալներ էին ակնկալում։Տոկիոյի խաղերը տեղում լուսաբանող մարզական լրագրող Գևորգ Ղազարյանի գնահատմամբ հայ մարզիկները լավ արդյունք գրանցեցին. «Երկու արծաթ, երկու բրոզնե մեդալ, դա բավականին լավ արդյունք է, իհարկե, փոքրիկ վերապահումով, քանի որ մենք ոսկե մեդալի հույս ունեինք: Ունենք այնպիսի ձևերում մեդալներ, որոնցում մենք վերջին շրջանում՝ Ջավախյանից հետո բռնցքամարտում մեդալ չէինք ունեցել, Ալբերտ Ազարյանի տղայի՝ կրտսեր Ազարյանի 1980 թվականի հաջողությունից հետո էլ մարմնամարզությունում չէինք ունեցել: Առհասարակ այս օլիմպիական խաղերը կարելի է առանձին մի տեղ դնել հայկական մարզական պատմության մեջ, քանի որ, իրոք, բացառիկ նվաճումներ ունենք»:Տոկիո 2020-ին Հայաստանը ներկայացավ 17 հոգանոց հավաքականով և ստացվում է՝ գրեթե յուրաքանչյուր չորրորդը մեդալակիր դարձավ: «Այստեղ խոսքը մի քիչ երևի թե այն մասին է, որ Սիմոն Մարտիրոսյանը պետք է ոսկե հաջողություն ունենար ու կարծում եմ ամբողջական կլիներ մեր մեդալային հաշվարկը՝ մեկ ոսկե, մեկ արծաթե և երկու բրոնզե մեդալ, իդեալական կոմպլեկտ կլիներ», - ասաց մարզական լրագրողը:2016-ին Ռիոյում կայացած խաղերում Հայաստանը նվաճել էր մեկ ոսկե, երեք արծաթե մեդալներ։   "
Սպորտ,«Բարսելոնա»-ն ցնցված է՝ Մեսսին հեռանում է," «Բարսելոնա»-ի ֆաները ցնցված են Լիոնել Մեսսիի հեռանալու մասին լուրից։ Լեգենդար ֆուտբոլիստի պայմանագիրը «Բարսա»-ի հետ չի երկարաձգվում՝ թիմ, որին նա միացել էր 13 տարեկան հասակում և այնտեղ անցկացրել ֆուտբոլային իր ամբողջ կարիերան։ Մեսսին թիմի պատմության մեջ լավագույն ռմբարկուն է, վեց անգամ դարձել է Ոսկե գնդակի դափնեկիր, նրա օգնությամբ «Բարսելոնա»-ն տասն անգամ նվաճել է Իսպանիայի չեմպիոնի տիտղոսը, չորս անգամ առաջին տեղը գրավել Չեմպիոնների լիգայի մրցաշարում։Ակնկալվում էր, որ «Բարսելոնա»-ի հետ Մեսսիի պայմանագիրը կերկարաձգվի ևս հինգ տարով, բայց հինգշաբթի երեկոյան ֆուտբոլային ակումբը հայտնեց Լա Լիգայի ֆինանսական սահմանափակումների մասին։Իսպանական ֆուտբոլի առաջնության նորմերով ֆուտբոլային ակումբների ծախսերը կախված են եկամտից։ Կորոնավիրուսի համավարակի պատճառով «Բարսելոնա»-ն այնքան եկամուտ չի ստացել, որ կարողանա պահել Մեսսիին, չնայած նա համաձայնել էր ավելի ցածր վարձատրության։Դեռ պարզ չէ, թե 2021-22 առաջնությունում որտեղ կարող է հանդես գալ աշխարհի լավագույն ֆուտբոլիստներից մեկը։«Շատ հանկարծակի ավարտ էր, թվում էր՝ նրա պայմանագիրն արդեն երկարաձգված է, իսկապես տխուր է, շատ, շատ տխուր», - ասել է «Բարսա»-ի ֆան Խոսե Ռիվերոն։Այսօր առավոտյան իսպանական թերթերը լույս են տեսել առաջին էջերին Մեսսիի մեծադիր լուսանկարով ու դրամատիկ վերնագրերով։ Տարածաշրջանային El Periodico թերթը տպագրվել է մեկ բառանոց վերնագրով՝ «Անհավանական է»։   "
Սպորտ,Հայաստանը Տոկիոյում վաստակեց ևս մեկ բրոնզե մեդալ," Հայաստանի օլիմպիական հավաքականի անդամ, բռնցքամարտի 63 կիլոգրամ քաշային կատեգորիայում հանդես եկող Հովհաննես Բաչկովը Տոկիոյում ամառային Օլիմպիադայի կիսաեզրափակիչ մարտի երեք ռաունդներում մրցավարների որոշմամբ զիջեց 22-ամյա ամերիկացի Դեյվիս Քեյշոուին և վաստակեց բրոնզե մեդալ:Երեք տարի առաջ Բաչկովը և Քեյշոուն մրցել են բռնցքամարտի աշխարհի առաջնության կիսաեզրափակիչում, և այն ժամանակ էլ հաղթել է ամերիկացի մարզիկը:Այսպիսով, Հայաստանի հավաքականը 32-րդ ամառային Օլիմպիադայում ունի 2 արծաթե և 2 բրոնզե մեդալներ:    "
Սպորտ,Հայաստանի հունահռոմեական ոճի ըմբշամարտի հավաքականը դժգոհ է օլիմպիական խաղերի մրցավարությունից," Հայաստանի հունահռոմեական ոճի ըմբշամարտի հավաքականը դժգոհ է Տոկիոյում ընթացող ամառային 32-րդ օլիմպիական խաղերի մրցավարությունից։ Երեկ Հայաստանի հավաքականը չվաստակեց ակնկալվող ոսկե մեդալը, երբ նախորդ օլիմպիական խաղերի չեմպիոն ըմբշամարտիկ Արթուր Ալեքսանյանը պարտվեց եզրափակիչում։Հավաքականի մարզիչ Գևորգ Ալեքսանյանը պնդում է՝ հայ ըմբիշների նկատմամբ մրցավարական կողմնակալություն կար, ըստ նրա, հենց մրցավարները հայ մարզիկներին զրկեցին մեդալներից։«Տեսեք՝ ինչ արեցին. փոխվեց մեկ մեդալի գույնը, 3 մեդալից էլ զրկվեցինք, երեքն էլ պատրաստ էին այսօր հաղթելուն։ Մեզ հաստատ զրկեցին մեդալներից։ Մեր թիմը այսօր քար ու քանդ արեցին։ Հիմա դա ում մտահաղացումն էր, չեմ կարող ասել։ Հարցեր կան, որ պետք է հասկանամ դեռ», - լրագրողների հետ զրույցում ասել է Ալեքսանյանը։67 կիլոգրամ քաշային Կարեն Ասլանյանը երեկ քառորդ եզրափակիչում պարտվեց Եգիպտոսը ներկայացնող մարզիկին, հայ մասնագետները շեշտեցին՝ պատճառը մրցավարական սխալն էր, Ասլանյանի հնարքից հետո մրցավարները ֆիքսում են հայ ըմբիշի հաղթանակը, սակայն, մրցակցի բողոքարկումից հետո որոշումը վերանայվում է։ 77 կիլոգրամ քաշային կարգում հանդես եկող Կարապետ Չալյանը բրոնզե մեդալի համար գոտեմարտում զիջեց Ադրբեջանը ներկայացնող մարզիկին։ Ռիոյի օլիմպիական խաղերի հաղթող 97 կիլոգրամ քաշային Արթուր Ալեքսանյանը, որը վնասվածքով մասնակցեց եզրափակիչ գոտեմարտին, զիջեց Ռուսաստանի ներկայացուցչին։Մարզիչ Գևորգ Ալեքսանյանն ասել է՝ «Արթուրը մեկ ոտքով գորգ բարձրացավ ու այդպես դատեցին։ Խախտում չկար, բայց գտան մի բան»։Ըստ ռուսական լրատվամիջոցների, Արթուր Ալեքսանյանը գոտեմարտից հետո ռուս լրագրողներին ասել է՝ պետք է ռուս լինես, որ հաղթես, ըստ էության, ակնարկելով մրցավարների կողմնակալությունը ռուսաստանցի մարզիկների օգտին։Հանրայինի եթերում Օլիմպիական խաղերը մեկնաբանող Արմեն Գարամյանի գնահատմամբ՝ ըմբշամարտում Հայաստանի համար գործերը վատ դասավորվեցին, սակայն, հայ մարզիկների մեղքի բաժինը մեծ չէր. «Չեմ կարող ասել ինչն է պատճառը, Արթուր Ալեքսանյանը, ճիշտ է, վնասվածքով էր, բայց նա թույլ չտվեց իրեն գլորել, հետո ձեռքով թեթև հպում էր այնտեղ, կարելի էր չիջեցնել նորից պարտեր, բայց մրցավարները այդպես որոշեցին: Կարեն Ասլանյանի գոտեմարտն ընդհանրապես աբսուրդի ժանրից էր»:Օլիմպիական ոսկու հավակնորդներից 109 կիլոգրամ քաշային ծանրամարտիկ Սիմոն Մարտիրոսյանը ևս երեկ չհասավ ակնկալվող ոսկե մեդալին և 423 կիլոգրամ արդյունքով միայն արծաթե մեդալի արժանացավ՝ 7 կիլոգրամ զիջելով Ուզբեկստանի ներկայացուցչին։ Սա նրա երկրորդ օլիմպիական արծաթն է, սակայն Տոկիո 2020-ում հայ մարզասերները Մարտիրոսյանից միայն ոսկի էին ակնկալում։«Սիմոնն ինքն իրեն պարտվեց», - ասում է մարզական մեկնաբան Արմեն Գարամյանը:«Հեշտ է հիմա խոսել, ասել՝ նա կարող էր մոտենալ 235 կգ-ին, բայց դա էլ է տարբերակ, իհարկե, կարող էր մոտենալ, բայց այնտեղ մրցակիցը՝ ուզբեկ ծանրորդը ձախողել էր երկրորդ մոտեցումը, մի քանի կգ էլ բարձրացրեց երրորդի համար և եթե չբարձրացներ, Սիմոնը դառնում էր օլիմպիական չեմպիոն, բայց իր մեջ ուժ գտավ 21-ամյա ծանրորդը, բարձրացրեց և կարող ենք ասել, որ արժանի հաղթանակ տոնեց տվյալ պահի դրությամբ: Սիմոնն էլ գիտենք՝ քաշի հետ կապված խնդիր է ունեցել, դժվար է քաշ գցել և իրեն թույլ է զգացել այդ օրը», - ասաց Գարամյանը:Սիմոն Մարտիրոսյանը խոսել է իր ելույթի մասին: «Այս արդյունքի համար ոչ մեկ մեղավոր չէ, ո՛չ մարզիչները, ո՛չ մնացածը: Ուղղակի թույլ էի զգում ինձ ու չստացվեց, այսօր իմ օրը չէր։ Իմ նախատեսածից քիչ բարձրացրեց մրցակիցս, պարզապես ես վատ մասնակցեցի: Էլ ոչինչ փոխել չի լինի, այս խաղերն արդեն բաց թողեցի, դրա համար շատ չեմ վհատվում ու առաջ եմ նայում: Իմ երկրպագուներին ու սրտացավ մարդկանց, որոնք ինձնից ոսկի էին սպասում, կասեմ, որ շատ չտխրեն, ամեն ինչ դեռ առջևում է», - ասել է Մարտիրոսյանը։Տոկիո 2020-ում Հայաստանի առաջին՝ բրոնզե մեդալը նվաճած մարմնամարզիկ Արթուր Դավթյանը անկեղծացել է՝ իր ելույթից գոհ չէ, սակայն նշել է՝ երրորդ հորիզոնականը իրենց համար ոսկե մեդալ է:Օլիմպիական առնվազն բրոնզե մեդալ ապահոված բռնցքամարտիկ Հովհաննես Բաչկովը, որը երկու օրից կպայքարի եզրափակիչի ուղեգրի համար ֆեյսբուքյան իր էջում գրել է. «Ինձ համար դեռ շարունակվում են մրցումային օրերը, բայց ուզում եմ շնորհակալություն հայտնել ձեզ, որովհետև զգում եմ բոլորիդ աջակցությունը»։Տոկիոյի խաղերում Հայաստանն այս պահին ունի երկու արծաթե ու մեկ բրոնզե մեդալներ և այս ցուցանիշով 58-րդն է, մեդալային հաշվարկով առաջատարը Չինաստանն է, որին հաջորդում են Ամերիկայի Միացյալ Նահանգների ու խաղերն ընդունող Ճապոնիայի հավաքականները։   "
Սպորտ,Բելառուսցի ևս մեկ մարզուհի որոշել է ընտանիքով չվերադառնալ հայրենիք," Բելառուսցի ևս մեկ մարզուհի Յանա Մաքսիմովան որոշել է ընտանիքով չվերադառնալ հայրենիք, մնալ Գերմանիայում։ Ինստագրամի իր էջում նա գրել է․ «Երկար մտածելուց և մտորումներից հետո մենք որոշեցինք չվերադառնալ Բելառուս։ Ցավոք, այնտեղ հիմա հնարավոր է կորցնել ոչ միայն ազատությունը, այլև զրկվել կյանքից»։Թեթևատլետ Մաքսիմովան հիմա գտնվում է Գերմանիայում։ Նրա ամուսինը՝ Անդրեյ Կրավչենկոն ևս մնում է Գերմանիայում, նա նույնպես մարզիկ է, 2008 թվականի օլիմպիական խաղերում Կրավչենկոն արծաթե մեդալ էր նվաճել տասնամարտի մարզաձևում։ Յանա Մաքսիմովան այս տարի նվաճել էր Բելառուսի գավաթը, բայց Տոկիոյի օլիմպիական խաղերին մասնակցելու համար չի կարողացել լրացնել որակավորման պահանջվող չափանիշները։Յանա Մաքսիմովայի որոշումը հաջորդեց Օլիմպիադայի մասնակից բելառուսցի Քիստինա Տիմանովսկայայի քայլին։ Վազորդուհի, 24-ամյա Տիմանովսկայան երկու օր առաջ Տոկիոյում հայտարարեց, թե հրաժարվում է վերադառնալ Բելառուս։Երկուշաբթի նա պետք է վազքուղի դուրս գար, մինչ այդ նա քննադատել էր մարզիչներին սխալ որոշումների համար։ Տոկիոյում բելառուսական պատվիրակությունը իսկույն չեղարկել էր նրա հայտավորումը և կիրակի օրը նրան փոխադրել օդանավակայան Բելառուս վերադրաձնելու համար։Օդանավակայանում Տիմանովսկայան դիմել էր ճապոնացի ոստիկաններին, ասել, որ իր կամքին հակառակ, իրեն ուժով փոխադրել են օդանավակայան։ Ոստիկանները նրան պաշտպանության տակ էին վերացրել։ Մարզուհին հայտարարել էր, որ արտասահմանում քաղաքական ապաստան է խնդրելու, վախենում է, որ հայրենիքում կենթարկվի հետապնդումների։Անցած օրերին նա Տոկիոյում մնում էր Լեհաստանի դեսպանատանը։ Լեհաստանը նրան մարդասիրական վիզա է տրամադրել, այսօր ակնկալվում էր, որ նա Տոկիոյից կմեկնի Վարշավա, բայց վերջին պահին նա ուրիշ չվերթով Տոկիոյից մեկնել է Վիեննա։ «Ռոյթերս»-ի հաղորդման համաձայն՝ ավիաչվերթի փոփոխությունը կատարվել է անվտանգության նկատառումներից ելնելով։Միջազգային օլիմպիական կոմիտեն սկսել է հետաքննել Քրիստինա Տիմանովսկայայի հետ կապած միջադեպը։ Արևմտյան մի շարք երկրներ, ներառյալ Միացյալ Նահանգները Բելառուսի իշխանություններին մեղադրել են մարզիկներին ճնշելու, օլիմպիական սկզբունքները խախտելու մեջ։Ավելի վաղ «Նաշա Նիվա» կայքը տեղեկացրել էր, որ Բելառուսից հեռացել է ձեռքի գնդակի «Վիտյազ» ակումբի մարզիչ Կոնստանտին Յակովլևը։ Անցած հունիսին նա ձերբակալվել էր և 15 օրվա ազատազրկման դատապարտվել չարտոնված զանգվածային միջոցառմանը մասնակցելու մեղադրանքով։Բելառուսում քաղաքական հետապնդումները, բռնաճնշումներն ուժգնացել են անցյալ տարվա նախագահական ընտրություններից հետո, որին հաջորդեցին բազմահազարանոց երկարատև բողոքի ցույցեր Մինսկում և բելառուսի մյուս քաղաքներում։Այսօր Մինսկում սկսվել է ընդդիմադիր երկու հայտնի գործիչների՝ Մարիա Կոլեսնիկովայի և Մաքսիմ Զնակի դատավարությունը։Կոլեսնիկովան ձերբակալվել էր անցած տարվա սեպտեմբերին։ Իշխանությունները փորձել էին նրան ուժով վտարել Ուկրաինա, սակայն նա պատռել էր անձնագիրը ու դուրս եկել մեքենայից, այդ կերպ կանխելով հարկադրվող վտարումը։ Դրանից հետո ոստիկանները նրան կրկին ձերբակալել էին, տեղափոխել մեկուսարան ու նրա դեմ քրեական գործ բացել։ Մաքսիմ Զնակը ձերբակալվել էր անցած տարվա սեպտեմբերի 9-ին։Նրանք մեղադրվում են ազգային անվտանգության դեմ կոչերի ու գործողությունների, հակասահմանադրական ճանապարհով իշխանությունը զավթելու դավադրության և ծայրահեղական խմբավորումներ ստեղծելու մեջ։ Դատավարությունը փակ է ընթանում։    "
Սպորտ,Արթուր Ալեքսանյանն ու Սիմոն Մարտիրոսյանը՝ Օլիմպիական խաղերի արծաթե մեդալակիրներ," Տոկիո 2020-ի օլիմպիական խաղերում Հայաստանի համար ամենասպասված՝ 11-րդ օրը Հայաստանի հավաքականից օլիմպիական ոսկու հավակնող երկու մարզիկները՝ ըմբշամարտիկ Արթուր Ալեքսանյանն ու ծանրամարտիկ Սիմոն Մարտիրոսյանը, ամենաբարձր արդյունքին հասնել չկարողացան՝ բավարարվելով արծաթե մեդալներով։Ռիոյի օլիմպիական խաղերի չեմպիոն, 97 կիլոգրամ քաշային հունահռոմեական ոճի ըմբշամարտիկ Արթուր Ալեքսանյանը եզրափակիչում 5:1 հաշվով զիջեց Ռուսաստանի օլիմպիական կոմիտեն ներկայացնող Մուսա Եվլոևին: Արծաթե մեդալի արժանացած Ալեքսանյանը վնասվածքով էր մասնակցում վճռորոշ գոտեմարտին։Հայաստանի հավաքականի ոսկու համար պայքարի մյուս ֆավորիտը՝ 109 կիլոգրամ քաշային Սիմոն Մարտիրոսյանը երկամարտի 423 կիլոգրամ արդյունքում երկրորդն էր։ Ոսկե մեդալ նվաճած Ուզբեկստանը ներկայացնող Ակբար Ջուրաևը Մարտիրոսյանին գերազանցեց 7 կիլոգրամով։63 կիլոգրամ քաշային կարգում բռնցքամարտիկ Հովհաննես Բաչկովը քառորդ եզրափակիչում ընդհանուր 5:0 հաշվով վստահ հաղթանակի հասավ Ուզբեկստանի ներկայացուցիչ Էլնուր Աբդուրայիմովի հետ մենամարտում՝ դուրս գալով կիսաեզրափակիչ։ Հայ մարզիկն առնվազն բրոնզե մեդալ ապահովեց, իսկ երեք օր անց ԱՄՆ-ը ներկայացնող Քիյշուան Դևիսի հետ կայանալիք մենամարտում կփորձի հավակնել ոսկե մեդալին։Հայաստանը ներկայացնող մարզիկներից այսօր առաջինը պայքարի մեջ մտավ հեռացատկորդ Լևոն Աղասյանը, նա գրանցեց 16.42 մետր արդյունք, ինչը բավարար չէր եզրափակիչ դուրս գալու համար, Աղասյանն ավարտեց ելույթները Տոկիո 2020-ում։Հունահռոմեական ոճի ըմբշամարտիկ Կարեն Ասլանյանն իր առաջին գոտեմարտում հաղթանակի հասավ, սակայն քառորդ եզրափակիչում պարտվեց Եգիպտոսը ներկայացնող Մուհամեդ Իբրահիմ Էլ Սայիդին։ Հայ մասնագետները պնդում են՝ Ասլանյանը պարտություն կրեց մրցավարական սխալի պատճառով։Ըմբշամարտիկ Կարապետ Չալյանը բրոնզե մեդալի համար գոտեմարտում զիջեց Ադրբեջանը ներկայացնող մարզիկին։Հայաստանի առաջին օլիմպիական մեդալը երեկ հենացատկում նվաճեց մարմնամարզիկ Արթուր Դավթյանը, նա այդ վարժությունում երրորդն էր։Տոկիոյի օլիմպիական խաղերում Հայաստանն այժմ ունի երկու արծաթե և մեկ բրոնզե մեդալներ։ Այս ցուցանիշով ընդհանուր ցուցակում 58-րդն է։ Մեդալների հաշվարկում այս պահին լավագույնը Չինաստանի հավաքականն է, երկորդը՝ Ամերիկայի Միացյալ Նահանգները, լավագույն եռյակը եզրափակում է խաղերը հյուրընկալող Ճապոնիան։  "
Սպորտ,Տոկիո 2020. Հայաստանն առաջին մեդալը նվաճեց," Օլիմպիական երկուշաբթին հայ մարզիկների համար հաջող դասավորվեց։ Հայաստանի ընդամենը 17 հոգանոց հավաքականը Տոկիո 2020-ի տասներորդ օրն առաջին մեդալը նվաճեց։ 28-ամյա մարմնամարզիկ Արթուր Դավթյանը հենացատկի եզրափակիչում երրորդ լավագույն արդյունքը ցույց տվեց՝ նվաճելով բրոնզե մեդալ։Հայ մարզիկը հազարերորդական միավորով զիջեց ոսկե մեդալ նվաճած հարավկորեացի Շին Ջի Հուանին։ Սա անկախ Հայաստանի պատմության առաջին օլիմպիական մեդալն էր մարմնամարզությունում։Այսօր ավելի վաղ էլ պայքարի մեջ մտան հունահռոմեական ոճի հայ ըմբիշները. 97 կիլոգրամ քաշային, 2016-ի Ռիոյի խաղերի ոսկե մեդալակիր Արթուր Ալեքսանյանը եզրափակիչի ուղեգիր նվաճեց։ «Սպիտակ արջը» կիսաեզրափակիչում մրցեց Իրանը ներկայացնող Մուհամեդ Սարավիի հետ, ծանր պայքարում Ալեքսանյանը, չնայած վնասվածք ստացավ, այդուհանդերձ 4:1 հաշվով հաղթանակի հասավ։ Անկախ Հայաստանի պատմության օլիմպիական երկրորդ չեմպիոնը վաղն իր ոսկե մեդալը կփորձի պաշտպանել Ռուսաստանի օլիմպիական կոմիտեն ներկայացնող Մուսա Եվլոևի հետ գոտեմարտում։ Այսինքն առնվազն արծաթե մեդալն Ալեքսանյանի համար ապահովված է և այսպիսով՝ Հայաստանն այս պահին երկու օլիմպիական մեդալ ունի։Հունահռոմեական ոճի ըմբշամարտիկ Կարապետ Չալյանը 77 կիլոգրամ քաշային կարգում հասավ կիսաեզրափակիչ, սակայն, Ղրղըզստանը ներկայացնող ըմբիշի արգելքը հաղթահարել չստացվեց։ Չալյանը վաղը կպայքարի բրոնզե մեդալի համար։ 67 կիլոգրամ քաշային կարգում վաղը 1/8 եզրափակիչում իր առաջին գոտեմարտը կանցկացնի Կարեն Ասլանյանը։Երեքշաբթի օրը ոսկե մեդալի համար կպայքարի 109 կիլոգրամ քաշային ծանրորդ Սիմոն Մարտիրոսյանը, որն, ըստ մասնագետների և բուքբեյքերների, չեմպիոնության գլխավոր հավակնորդն է։ Քառորդ եզրափակիչում վաղն իր մենամարտը կանցկացնի բռնցքամարտիկ Հովհաննես Բաչկովը՝ Ուզբեկստանից Էլնուր Աբդուրայմովի հետ հաջորդ փուլի ուղեգիր խաղարկելով։ Հայաստանը ներկայացնող մյուս բռնցքամարտիկներն արդեն լքել են պայքարը։Վաղը որակավորման փուլում հեռացատկորդ Լևոն Աղասյանը կփորձի եզրափակիչի ուղեգիր նվաճել։ Հայաստանի օլիմպիական հավաքականն այժմ մեդալային հաշվարկում 74-րդն է։ Առաջատարը Չինաստանն է, երկրորդը՝ Ամերիկայի Միացյալ Նահանգները, լավագույն եռյակը եզրափակում է Ճապոնիան։  "
Սպորտ,Հայաստանն առաջին մեդալը շահեց Տոկիոյի Օլիմպիադայում," Մարմնամարզիկ Արթուր Դավթյանը դարձավ Հայաստանի հավաքականի առաջին մարզիկը, ով մեդալ նվաճեց Տոկիոյի ամառային Օլիմպիական խաղերում: Դավթյանը բրոնզե մեդալի արժանացավ մարմնամարզության առանձին վարժությունների հենացատկում:Այսօր անցկացված եզրափակիչում ոսկե մեդալը շահեց Կորեացի Յոահվան Շինը, իսկ ռուսաստանցի Դենիս Աբիլիազինը դարձավ արծաթե մեդալակիր:  "
Սպորտ,Սկանդալային պատմություն Տոկիոյի Օլիմպիադայում," Այսօր Տոկիոյի ամառային Օլիմպիադայում բելառուսցի Քրիստինա Տիմանովսկայան պետք է մասնակցեր 200 մետր վազքի մրցումներին, բայց փոխարենը նա հայտնվել է Ճապոնիայի միջազգային օդանավակայանի հատուկ սենյակում՝ ոստիկանների հսկողության տակ:Նախօրեին Բելառուսի օլիմպիական թիմը չեղարկել է Տիմանովսկայայի հայտավորումը և հաղորդել է մարզուհուն Բելառուս վերադարձնելու որոշման մասին: Ըստ բելառուսական թիմի ներկայացուցիչների, «մարզուհին հոգեբանորեն պատրաստ չէ մրցումներին, և Տոկիոյում նրա գտնվելն աննպատակահարմար է»:Բելառուսական պատվիրակությունը վկայակոչել է թիմի բժիշկներին, ովքեր ասել են, որ «Տիմանովսկայայի էմոցիոնալ և հոգեկան վիճակը կասկածի տակ է դնում նրա հաջող մրցելույթի հնարավորությունը»:Բելառուսական օլիմպիական թիմի ղեկավարները տոմս են պատվիրել և մարզուհուն երեկ փոխադրել են օդանավակայան, որտեղից նա պետք է «Թուրքական ավիաուղիներ»-ի ինքնաթիռով հեռանար Ճապոնիայից:Ճանապարհին մարզուհին սոցիակալան ցանցում գրառում է տեղադրել՝ հայտնելով, որ իրեն փաստորեն առևանգել են և կամքին հակառակ տանում են Տոկիոյի «Հանեդա» միջազգային օդանավակայան:Ապա Տիմանովսկայան տեղադրել է երկրորդ գրառումը, որով հաղորդել է, թե արդեն օդանավակայանի տարածքում դիմել է ճապոնացի ոստիկաններին և պատմել տեղի ունեցածի մասին: Նա հայտարարել է, որ չի ցանկանում վերադառնալ Բելառուս:Ըստ Reuters լրատվական գործակալության՝ դրանից հետո ճապոնացի իրավապահները մարզուհուն ուղեկցել են մի սենյակ, որտեղ պաշտպանության տակ են վերցրել:Բելառուսի օլիմպիական կոմիտեն հրաժարվել է մեկնաբանել Տիմանովսկայայի հետ կապված միջադեպը:«Բելառուսի մարզիկների համերաշխության հիմնադրամ» կազմակերպությունը փոխանցել է, որ մարզուհին, ամենայն հավանականությամբ, այսօր ապաստան կխնդրի Գերմանիայի կամ Ավստրիայի իշխանություններից:Տիմանովսկայան տեսաուղերձով դիմել է Միջազգային օլիմպիական կոմիտեին՝ խնդրելով քննել իր հետ տեղի ունեցած միջադեպը: Մարզուհին պնդում է, որ մարզիչները վրեժխնդիր են եղել, քանի որ ինքը համարձակվել էր սոցիալական ցանցում քննադատել է նրանց՝ մարզիկների հոգսերի հանդեպ անտարբեր լինելու համար: ՄՕԿ-ը քննում է հարցը:  "
Սպորտ,Տոկիոյում մեկնարկեցին 32-րդ ամառային Օլիմպիական խաղերը," Ծագող արևի երկրի մայրաքաղաքում՝ Տոկիոյում մեկնարկեցին 32-րդ ամառային Օլիմպիական խաղերը։ Մարզական գլխավոր իրադարձությունն անցած տարի պետք է կայանար, սակայն, կորոնավիրուսի պատճառով հետաձգվեց։Այդուհանդերձ, Օլիմպիական խաղերը խիստ սահմանափակումների պայմաններում կանցկացվեն, Տոկիոյի բազմահազարանոց մարզադաշտում բացման արարողությանն ընդամենը 950 մարդ էր մասնակցում։ Բարձաստիճան հյուրերի թվում էր նաև Հայաստանի նախագահ Արմեն Սարգսյանը:Որոշ ատլետների քովիդ թեստեր արդեն դրական պատասխան ունեն։Հայաստանը մարզական ամենակարևոր ստուգատեսին ներկայանում է 17 մարզիկներով, նրանցից ոմանք առաջին անգամ կմասնակցեն Օլիմպիական խաղերին։ Խաղերին առաջին անգամ մասնակցող 18-ամյա լողորդ Վարսենիկ Մանուչարյանը Հայաստանի հավաքականի դրոշակակիրներից մեկն է, մյուսը բռնցքամարտիկ, Եվրոպայի չեմպիոն, աշխարհի առաջնության մրցանակակիր Հովհաննես Բաչկովն է, վերջինս պայքարի մեջ կմտնի այս կիրակի։ Նույն օրն ավելի վաղ հրաձիգ Էլմիրա Կարապետյանը կփորձի իր ուժերը, նա ևս առաջին անգամ է մասնակցում Օլիմպիական խաղերին: Մինչ այդ, շաբաթ օրը հայ մարզիկներից առաջինը պայքարի մեջ կմտնի Եվրոպայի չեմպիոն, մարմնամարզիկ Արթուր Դավթյանը։Խաղերի բացման առթիվ ուղերձ է հղել ԿԳՄՍ նախարարի պաշտոնակատար Վահրամ Դումանյանը. «Վերջին մեկ տարում մեզ պատուհասած համավարակն ու պատերազմը, ավելի քան երբևէ, մղում են մեզ միասնականության ու նոր հաղթանակների կերտման: Սիրելի մարզիկներ, դուք ուժեղագույնն եք, դուք հաղթական ոգու կրողներն եք: Թող մրցահարթակում ձեզ չկաշկանդի հաղթանակի պարտադրանքը, թող ձեր մրցելույթները լինեն մարզաձևին բնորոշ գեղեցկությամբ ու մարզիկներին հատուկ ներքին ազատությամբ՝ սրանք են դեպի հաղթանակ տանող ճանապարհները»:Հայաստանի ազգային օլիմպիական կոմիտեի նախագահ Գագիկ Ծառուկյանն էլ իր ուղերձում նշել է՝ հավատում է՝ Տոկիոյում ոչ միայն եռագույնն է ծածանվելու, այլև հնչելու է Հայաստանի օրհներգը. «Նախորդ տարի մոլեգնած համավարակի ու մեր երկրում ստեղծված պատերազմական իրավիճակով պայմանավորված հայոց մարզաշխարհը դժվարին շրջափուլ է անցել: Դվարություններն անցյալում են և հիմա հերթն արդեն հաղթանակներինն է: Այսօր, առավել քան երբևէ, մեր ազգին անհրաժեշտ են հաղթանակներ»:Հայաստանի հավաքականին մի շարք հանգամանքներ խանգարեցին ավելի մեծ կազմով ներկայանալ Տոկիո 2020-ին, ասում է Հանրային հեռուստաընկերության մարզական մեկնաբան Արմեն Գարամյանը. «Ընդհանուր առմամբ քովիդը խանգարեց նաև, որ մենք ավելի շատ ուղեգրեր ունենանք, նաև տարբեր պատճառներով մրցաշարեր անցկացվեցին հարևան երկրում, թույլ չտվեցին, որպեսզի մեր մարզիկները մասնակցեն և հնարավորություն ունենան ուղեգրեր ձեռք բերելու, նաև դպինգ սկանդալների պատճառով ծանրամարտում ունեցանք խնդիրներ և այդ առումով այս անգամ մենք քիչ մասնակցով ենք ելույթ ունենալու»:Լրագրողի կարծիքով՝ հայ մարզիկների մրցելույթներից ակնկալիքները մեծ են, ըստ Արմեն Գարամյանի, Հայաստանը 5 կամ 6 մեդալ խաղերի արդյունքում կունենա. «Առանձին մարզիկներին եթե դիտարկենք, ամենամեծ սպասումները, բնականաբար, ծանրամարտում Սիմոնից են, ըմբշամարտում մեծ սպասելիքներ ունենք թե՛ Արթուրից, թե՛ Արսենից, Վազգենից և մյուսներից ևս ու նաև բռնցքամարտում ու սպորտային մարմնամարզությունում Արթուր Դավթյանը, իհարկե, կարա մեդալակիր դառնալ»:Օգոստոսի 1-ից պայքարի մեջ են մտնելու հունահռոմեական ոճի ըմբիշները՝ Արմեն Մելիքյանը, Կարապետ Չալյանը, Կարեն Ասլանյանը և օլիմպիական գործող չեմպիոն Արթուր Ալեքսանյանը։ Օգոստոսի 3-ին ոսկե մեդալի համար կպայքարի ծանրորդ Սիմոն Մարտիրոսյանը։Խաղերի ավարտին մոտ իրենց ուժերը կչափեն արդեն ազատ ոճային ըմբիշները՝ Արսեն Հարությունյանը և Վազգեն Թևանյանը։Տոկիոյի խաղերին մասնակցում է 205 երկրի շուրջ 12 հազար 500 մարզիկ։  "
Սպորտ,Տոկիոյում մեկնարկում են Օլիմպիական խաղերը՝ բացման համեստ արարողությամբ," Այսօր մեկնարկում են անցած տարի հետաձգված Տոկիոյի Օլիմպիական խաղերը` բացման համեստ արարողությամբ, քանի որ քաղաքը շարունակում է պայքարել COVID-19-ի նոր ալիքի հետ:Կազմակերպիչները մանրամասներ չեն հաղորդում շոուի մասին, բայց հայտարարվել է՝ կորոնավիրուսի հետ կապված խիստ կանոնները նշանակում են, որ 68 հազար տեղ ունեցող Օլիմպիական մարզադաշտում միայն 950 մարդ է լինելու, և միայն 15 առաջնորդ է մասնակցելու:Երկու շաբաթ առաջ, երբ Տոկիոյում հայտարարվեց նոր արտակարգ դրություն, կազմակերպիչները որոշեցին արգելել հանդիսատեսին մասնակցել միջոցառումներին:Ճապոնիայի մայրաքաղաքում երեկ գրանցվել է կորոնավիրուսի 1797 նոր դեպք՝ ամենաշատը հունվարի 15-ից ի վեր: Օլիմպիական խաղերում հավատարմագրված շուրջ 90 մարդ, այդ թվում` որոշ մարզիկներ, թեստի դրական արդյունք ունեն:  "
Սպորտ,«Ալաշկերտ»-ը հաղթահարեց Ուելսի չեմպիոնի արգելքը և անցավ Չեմպիոնների լիգայի որակավորման երկրորդ փուլ," Ֆուտբոլի Հայաստանի չեմպիոն Երևանի «Ալաշկերտ»-ը հաղթահարեց Ուելսի չեմպիոն «Կոնա Քուեյ» ակումբի արգելքը և անցավ ՈՒԵՖԱ-ի Չեմպիոնների լիգայի որակավորման երկրորդ փուլ։Երեկ Երևանի Վազգեն Սարգսյանի անվան Հանրապետական մարզադաշտում կայացած պատասխան հանդիպման լրացուցիչ ժամանակում «Ալաշկերտ»-ը հաղթեց մրցակցին 1:0 հաշվով: Թիմերի առաջին հանդիպումը Էբերիսթվիթում ավարտվել էր ոչ-ոքի՝ 2։2 հաշվով։Երևանյան ակումբը Չեմպիոնների լիգայի որակավորման երկրորդ փուլում կմրցի Մոլդովայի չեմպիոն «Շերիֆ»-ի հետ, հաղորդում է Հայաստանի ֆուտբոլի ֆեդերացիան։
  "
Սպորտ,Իտալիայի հավաքականի ֆուտբոլիստներին Հռոմում դիմավորել են որպես ազգային հերոսների," Ֆուտբոլի 2020 թվականի` կորոնավիրուսի համավարակի կապակցությամբ մեկ տարով հետաձգված Եվրոպայի առաջնությունը հաղթանակով ավարտած Իտալիայի ազգային հավաքականը` Squadra Azzurra-ն («Կապույտ ընտրանի») վերադարձել է հայրենիք: Մայրաքաղաք Հռոմում ֆուտբոլիստներին դիմավորել են որպես ազգային հերոսների:Երեկ խաղի հիմնական և լրացուցիչ ժամանակն ավարտվել է 1-1 հաշվով, գոլերը խփել են անգլիացի Լյուկ Շոուն (2-րդ րոպե) և իտալացի Լեոնարդո Բոնուչին (67-րդ րոպե): 11-մետրանոց հարվածներով 3:2 հաշվով հաղթել են իտալացիները:Ընտրանին անմիջապես խաղից հետո օդանավով վերադարձել է Հռոմ, որտեղ այսօր ֆուտբոլիստներին կընդունեն Իտալիայի նախագահ Սերջո Մատարելան և վարչապետ Մարիո Դրագին:Իտալիայի հավաքականը երկրորդ անգամ է վաստակում Հին մայրցամաքի չեմպիոնի տիտղոսը: Առաջին անգամ իտալացիները 1968 թվականին են դարձել Եվրոպայի չեմպիոն:Երեքական անգամ այդ տիտղոսը շահել են Գերմանիայի և Իսպանիայի հավաքականները, երկու անգամ՝ Ֆրանսիան, մեկական անգամ Եվրոպայի չեմպիոն են դարձել ԽՍՀՄ, Չեխոսլովակիայի, Նիդերլանդների, Դանիայի, Հունաստանի և Պորտուգալիայի հավաքականները:Անգլիայի ընտրանին առաջին անգամ է դուրս եկել եզրափակիչ, 1968 և 1996 թվականներին անգլիացիները բրոնզե մեդալներ են վաստակել:Իտալիան չորրորդ անգամ է դուրս եկել եզրափակիչ: 1988 թվականին Իտալիան երրորդ տեղն է գրավել:Իտալիայի հավաքականը չորս անգամ դարձել է աշխարհի չեմպիոն, երկու անգամ ստացել է արծաթե, և մեկ անգամ ՝բրոնզե մեդալներ:  "
Սպորտ,Իտալիան՝ Եվրոպայի կրկնակի չեմպիոն," Ֆուտբոլի Իտալիայի հավաքականը դարձավ Եվրո-2020-ի հաղթողը՝ պատմության մեջ երկրորդ անգամ նվաճելով Հին աշխարհամասի չեմպիոնի կոչումը:Կիրակի երեկոյան Լոնդոնի «Ուեմբլի» մարզադաշտում կայացած եզրափակիչում իտալացիները հետխաղյա 11-մետրանոցներով առավելության հասան Անգլիայի ընտրանու նկատմամբ՝ հանդիպման հիմնական ժամանակը և լրացուցիչ 30 րոպեներն ավարտվեցին ոչ-ոքի՝ 1:1 հաշվով: Ընդ որում, հաշիվը բացել էին անգլիացիները՝ արդեն 2-րդ րոպեին աչքի ընկավ Լյուկ Շոուն, սակայն 67-րդ րոպեին Լեոնարդո Բոնուչին վերականգնեց հավասարակշռությունը: Անգլիացիներն առջևում էին նաև 11-մետրանոցներն իրացնելիս, սակայն ի վերջո Ռոբերտո Մանչինիի սաներն այստեղ հաղթեցին 3:2 հաշվով:Եվրո-2020-ի եզրափակիչ փուլում Իտալիայի հավաքականը հաղթեց 7 հանդիպումներից 5-ում՝ Թուրքիայի (3:0), Շվեյցարիայի (3:0), Ուելսի (1:0), Ավստրիայի (2:1) և Բելգիայի (2:1) թիմերին, կիսաեզրափակիչում և եզրափակիչում 1:1 հաշվով ոչ-ոքիներից հետո 11-մետրանոցներով հաղթեց Իսպանիայի և Անգլիայի հավաքականներին:Իտալիայի հավաքականի դարպասապահ Ջանլուիջի Դոնառուման ճանաչվեց մրցաշարի լավագույն խաղացող։Առաջին անգամ Իտալիան Եվրոպայի չեմպիոն էր դարձել 1968 թվականին:   "
Սպորտ,Եվրո-2020-ի եզրափակիչում կհանդիպեն Իտալիան և Անգլիան," Եվրո-2020-ի եզրափակիչում հուլիսի 11-ին Լոնդոնի «Ուեմբլի» մարզադաշտում կհանդիպեն Իտալիայի և Անգլիայի հավաքականները։Մրցաշարի երկրորդ կիսաեզրափակիչում չորեքշաբթի ուշ երեկոյան Անգլիայի ընտրանին 2:1 հաշվով հաղթեց Դանիայի թիմին և պատմության մեջ առաջին անգամ անցավ Եվրոպայի առաջնության եզրափակիչ։«Ուեմբլի»-ում կայացած հանդիպման հիմնական ժամանակն ավարտվեց ոչ-ոքի՝ 1:1 հաշվով, անգլիացիները հաղթական գոլը խփեցին հավելյալ ժամանակում նշանակված 11-մետրանոցի շնորհիվ։Իտալիայի հավաքականը մեկ անգամ դարձել է Եվրոպայի չեմպիոն՝ 1968 թվականին։   "
Սպորտ,«Աստված իտալացի է». Իտալիան տոնում է ֆուտբոլային հաղթանակը," «Աստված իտալացի է»․ - այսպիսի վերնագրեր կան այսօր լույս տեսած իտալական թերթերում՝ նկատի ունենալով Իսպանիայի հավաքականի դեմ երեկվա խաղի արդյունքը։Խաղային առավելությունը իսպանացիների կողմ էր, բայց իտալացիներին հաջողվեց բացել հաշիվը։ Իսպանիան հավասարեցրեց հաշիվը, բայց ավելին անել չկարողացավ: Խաղի հիմնական և լրացուցիչ ժամանակն ավարտվեց ոչ-ոքի՝ 1:1 հաշվով, իտալացիները ավելի հաջող իրականացրեցին 11-մետրանոց հարվածներն ու դուրս եկան Եվրոպայի ֆուտբոլի առաջնության եզրափակիչ։ Եզրափակիչում նրանց մրցակիցը կորոշվի այսօր Դանիա-Անգլիա խաղում։Անցած գիշերը իտալացի ֆաները հեղեղել էին Հռոմի փողոցները՝ տոնելու Իսպանիայի դեմ հաղթանակը։Խաղից հետո կայացած մամուլի ասուլիսում Իտալիայի հավաքականի մարզիչ Ռոբերտո Մանչինին հայտարարել է, որ անչափ ուրախ է այս հրաշալի երեկոն իտալացիներին պարգևելու համար։ Արժանին մատուցելով մրցակցին՝ Մանչինին ասել է․ - «Կցանկանայի գլխարկս հանել Իսպանիայի առջև, նրանք հրաշալի թիմ են»։  "
Սպորտ,Իտալիան՝ Եվրո-2020-ի եզրափակիչում," Իտալիայի հավաքականը դարձավ Եվրո-2020-ի եզրափակիչի առաջին մասնակիցը։Առաջնության կիսաեզրափակիչում երեքշաբթի ուշ երեկոյան Լոնդոնի «Ուեմբլի» մարզադաշտում իտալացիները հետխաղյա 11-մետրանոցներով առավելության հասան Իսպանիայի ընտրանու նկատմամբ։ Խաղի հիմնական ժամանակը և հավելյալ 30 րոպեներն ավարտվեցին ոչ-ոքի՝ 1:1 հաշվով։Հուլիսի 7-ին նույնպես ուշ երեկոյան կայանալիք կիսաեզրափակիչ մյուս՝ Անգլիա-Դանիա խաղում կորոշվի եզրափակիչի մյուս մասնակիցը։ Եզրափակիչը ևս, ինչպես և կիսաեզրափակիչ երկու հանդիպումները, կկայանա Լոնդոնի «Ուեմբլի» մարզադաշտում, հուլիսի 11-ին։ "
Սպորտ,Եվրո-2020. Երկրորդ կիսաեզրափակիչում կհանդիպեն Դանիան և Անգլիան," Եվրո-2020-ի երկրորդ կիսաեզրափակիչում հուլիսի 7-ին կհանդիպեն Դանիայի և Անգլիայի հավաքականները:Ֆուտբոլի Եվրոպայի առաջնության քառորդ եզրափակիչում շաբաթ երեկոյան Բաքվում Դանիայի հավաքականը 2:1 հաշվով առավելության հասավ Չեխիայի թիմի նկատմամբ, իսկ Անգլիայի ընտրանին Հռոմում 4:0 հաշվով հաղթեց Ուկրաինայի հավաքականին:Հիշեցնենք՝ նախորդ օրը կիսաեզրափակիչ էին դուրս եկել Իսպանիայի և Իտալիայի թիմերը:Հուլիսի 6-ին և 7-ին կիսաեզրափակիչ խաղերը, ինչպես նաև հուլիսի 11-ին եզրափակիչը տեղի կունենան Լոնդոնի «Ուեմբլի» մարզադաշտում:  "
Սպորտ,Եվրո-2020. Առաջին կիսաեզրափակիչում կհանդիպեն Իսպանիան և Իտալիան," Եվրո-2020-ի առաջին կիսաեզրափակիչում հուլիսի 6-ին կհանդիպեն Իսպանիայի և Իտալիայի հավաքականները:Մրցաշարի քառորդ եզրափակիչում ուրբաթ երեկոյան Սանկտ Պետերբուրգում Իսպանիայի հավաքականը հետխաղյա 11-մետրանոցներով առավելության հասավ Շվեյցարիայի ընտրանու նկատմամբ՝ հանդիպման հիմնական ժամանակը և լրացուցիչ 30 րոպեներն ավարտվել էին ոչ-ոքի՝ 1:1 հաշվով:Իտալիայի հավաքականը Մյունխենում 2:1 հաշվով հաղթանակ տոնեց Բելգիայի թիմի նկատմամբ:Կիսաեզրափակիչի մյուս զույգը հայտնի կդառնա հուլիսի 3-ին Բաքվում կայանալիք Չեխիա-Դանիա և Հռոմում կայանալիք Ուկրաինա-Անգլիա հանդիպումների արդյունքներով:Հուլիսի 6-ին և 7-ին կիսաեզրափակիչ խաղերը, ինչպես նաև հուլիսի 11-ին եզրափակիչը տեղի կունենան Լոնդոնի «Ուեմբլի» մարզադաշտում:  "
Սպորտ,Եվրո-2020-ում մեկնարկում են քառորդ եզրափակիչի հանդիպումները ," Եվրո-2020-ում այսօր կկայանան քառորդ եզրափակիչի առաջին երկու՝ Շվեյցարիա-Իսպանիա և Բելգիա-Իտալիա հանդիպումները: Հաղթողները հուլիսի 6-ին կհանդիպեն առաջնության կիսաեզրափակիչում:Վաղը քառորդ եզրափակիչի մյուս երկու հանդիպումներն են՝ Չեխիա-Դանիա և Ուկրաինա-Անգլիա: Այս խաղերում հաղթողները կդառնան հուլիսի 7-ին կայանալիք կիսաեզրափակիչի զույգը:Թե՛ կիսաեզրափակիչ հանդիպումները և թե՛ մրցաշարի եզրափակիչը՝ հուլիսի 11-ին, տեղի կունենան Լոնդոնի «Ուեմբլի» մարզադաշտում:   "
Սպորտ,Ուկրաինայի նախարարները կառավարության նիստին են եկել ֆուտբոլի հավաքականի մարզաշապիկներով ," Ուկրաինայի նախարարներն այսօր կառավարության նիստին մասնակցել են ֆուտբոլի հավաքականի մարզաշապիկներով` նման կերպ նշելով հավաքականի հաջողությունը, որը, հաղթելով Շվեդիայի հավաքանին, մտավ քառորդ եզրափակիչ։ Ուկրաինայի վարչապետ Դենիս Շմիգալը կառավարության նիստը սկսել է շնորհավորելով հավաքականի խաղացողներին և մարզիչներին մեծ հաջողության համար։Երեկ երեկոյան ավարտվեցին 1/8 եզրափակչի վերջին հանդիպումները։ Անգլիայի հավաքականը 2։0 հաշվով հաղթեց Գերմանիային, Ուկրաինան՝ 2։1 հաշվով Շվեդիայի հավաքականին։Ֆուտբոլային պատմության ընթացքում խոշոր մրցաշարերի եզափակիչ փուլերում սա Անգլիայի երկրորդ հաղթանակն էր Գերմանիայի հավաքականի նկատմամբ։ Առաջինը տեղի է ունեցել 1966 թվականին՝ ֆուտբոլի աշխարհի առաջնության եզրափակիչում, որն անցկացել է Լոնդոնի Ուեմբլի մարզադաշտում։ Եվրոպայի ֆուտբոլի այս առաջնությունը ևս անցկացվելու է այդ մարզադաշտում։Քառորդ եզրափակիչում ուրբաթ օրը տեղի են ունենալու Իսպանիա-Շվեյցարիա և Բելգիա-Իտալիա, իսկ շաբաթ օրը Չեխիա-Դանիա և Ուկրաինա-Անգլիա խաղերը։  "
Սպորտ,Աշխարհի չեմպիոնը հրաժեշտ տվեց Եվրո-2020-ին," Ֆուտբոլի աշխարհի գործող չեմպիոն Ֆրանսիայի հավաքականը հրաժեշտ տվեց Եվրո-2020-ին:Մրցաշարի 1/8-րդ եզրափակիչում երեկ երեկոյան Բուխարեստում ֆրանսիացիները հետխաղյա 11-մետրանոցներով զիջեցին Շվեյցարիայի ընտրանուն: Դրամատիկ հանդիպման հիմնական ժամանակն ավարտվել էր ոչ-ոքի՝ 3:3, լրացուցիչ 30 րոպեներին գոլ չէր գրանցվել:Քառորդ եզրափակիչում Շվեյցարիան կհանդիպի Իսպանիայի հավաքականի հետ, որը նախօրեին Կոպենհագենում 5:3 հաշվով առավելության հասավ աշխարհի փոխչեմպիոն Խորվաթիայի նկատմամբ: Խաղի ելքը վճռեցին լրացուցիչ 30 րոպեներին իսպանացիների խփած երկու գնդակները, հիմնական ժամանակն ավարտվել էր ոչ-ոքի՝ 3:3 հաշվով:Այսօր կկայանան 1/8 եզրափակիչի վերջին երկու՝ Անգլիա-Գերմանիա և Շվեդիա-Ուկրաինա հանդիպումները:Քառորդ եզրափակիչի խաղերը տեղի կունենան հուլիսի 2-3-ը, կիսաեզրափակիչ հանդիպումները՝ հուլիսի 6-7-ը, եզրափակիչը կկայանա հուլիսի 11-ին Լոնդոնի «Ուեմբլի» մարզադաշտում:   "
Սպորտ,Եվրոպայի գործող չեմպիոնը հրաժեշտ տվեց Եվրո-2020-ին," Եվրոպայի գործող չեմպիոն Պորտուգալիայի հավաքականը երեկ Սևիլիայում 0:1 հաշվով պարտվեց Բելգիայի հավաքականին և հրաժեշտ տվեց Եվրո-2020-ին:Առաջնության 1/8 եզրափակիչում նույն օրը Բուդապեշտում Չեխիայի ընտրանին 2:0 հաշվով առավելության հասավ Նիդերլանդների թիմի նկատմամբ:Շաբաթ օրը Իտալիայի և Դանիայի հավաքականները համապատասխանաբար 2:1 և 4:0 հաշիվներով հաղթել էին Ավստրիայի և Ուելսի թիմերին ու դարձել քառորդ եզրափակիչի առաջին մասնակիցները:Հուլիսի 2-ին Բելգիա-Իտալիա, հաջորդ օրը՝ Չեխիա-Դանիա հանդիպումներում կորոշվեն կիսաեզրափակիչի առաջին երկու մասնակիցները:Քառորդ եզրափակիչի մյուս չորս մասնակիցները հայտնի կդառնան այսօր և վաղը՝ Խորվաթիա-Իսպանիա և Ֆրանսիա-Շվեյցարիա, Անգլիա-Գերմանիա և Շվեդիա-Ուկրաինա հանդիպումների արդյունքներով:Եվրո-2020-ի եզրափակիչը կայանալու է հուլիսի 11-ին Լոնդոնի «Ուեմբլի» մարզադաշտում:   "
Սպորտ,Եվրո-2020-ում ավարտվեց խմբային փուլը. Ռոնալդուն նոր ռեկորդներ է սահմանում," Եվրոպայի ֆուտբոլի 2020 թվականի առաջնությունում երեկ ավարտվեց խմբային փուլը, հայտնի դարձան փլեյօֆի բոլոր 16 մասնակիցները:Մրցաշարի 1/8 եզրափակիչում հունիսի 26-29-ը կկայանան Ուելս-Դանիա, Իտալիա-Ավստրիա, Նիդերլանդներ-Չեխիա, Բելգիա-Պորտուգալիա, Խորվաթիա-Իսպանիա, Ֆրանսիա-Շվեյցարիա, Անգլիա-Գերմանիա և Շվեդիա-Ուկրաինա հանդիպումները:Հաղթող 8 հավաքականները հուլիսի 2-3-ը կխաղան քառորդ եզրափակիչում, հուլիսի 6-7-ը կիսաեզրափակիչ խաղերն են, իսկ հուլիսի 11-ին Լոնդոնի «Ուեմբլի» մարզադաշտում կկայանա առաջնության եզրափակիչը:Առաջնությանը հրաժեշտ տվեցին Թուրքիայի, Ռուսաստանի, Հյուսիսաին Մակեդոնիայի, Ֆինլանդիայի, Շոտլանդիայի, Լեհաստանի, Սլովակիայի և Հունգարիայի հավաքականները:Երեկ Ֆրանսիա-Պորտուգալիա խաղում Կրիշտիանու Ռոնալդուն 2 գնդակ խփեց 11-մետրանոցներից և միջազգային հանդիպումներում գոլերի քանակով՝ 109, հավասարվեց աշխարհի ռեկորդակիր իրանցի հարձակվող Ալի Դայիին:Եվրո-2020-ում պորտուգալացի հարձակվողն արդեն իսկ 5 գոլի հեղինակ է դարձել՝ գլխավորելով մրցաշարի ռմբարկուների ցուցակը և Եվրոպայի առաջնություններում խփած 14 գնդակով սահմանելով նոր ռեկորդ: Մինչ ընթացիկ մրցաշարը Եվրոպայի առաջնություններում խփած գոլերի թվով ռեկորդակիրը ֆրանսիացի Միշել Պլատինին էր՝ 9 գնդակ:   "
Սպորտ,Եվրո-2020. Փլեյօֆ անցան նաև Բելգիան և Նիդերլանդները," Ֆուտբոլի Եվրոպայի 2020 թվականի առաջնության 1/8 եզրափակիչ անցան նաև Բելգիայի և Նիդերլանդների հավաքականները:Երեկ մրցաշարի երկրորդ տուրում բելգիացիները և հոլանդացիները, համապատասխանաբար 2:1 և 2:0 հաշիվներով առավելության հասնելով Դանիայի և Ավստրիայի հավաքականների նկատմամբ, անկախ խմբային փուլի վերջին՝ երրորդ տուրի արդյունքներից, 6-ական միավորով միանձնյա գլխավորեցին B և C խմբերի աղյուսակներն ու ապահովեցին իրենց մասնակցությունը փլեյօֆին:Հիշեցնենք՝ նախօրեին 1/8 եզրափակիչ էր դուրս եկել Իտալիայի հավաքականը:Մրցաշարի նոր կարգի համաձայն՝ 1/8 եզրափակիչ են անցնում ոչ միայն 6 խմբերում առաջին և երկրորդ տեղերը գրաված թիմերը, այլև երրորդ տեղերը գրաված հավաքականներից 4-ը՝ ըստ միավորների և այլ արդյունքների:  "
Սպորտ,Սերխիո Ռամոսը հեռանում է «Ռեալ»-ից," Մադրիդի «Ռեալ»-ի ավագ, պաշտպան Սերխիո Ռամոսն ակումբում 16 տարի անցկացնելուց հետո որոշել է հեռանալ:«Ռեալ»-ի կազմում Ռամոսը վաստակել է 22 մրցանակ, դրանց թվում են Լա Լիգայի չեմպիոնությունը և ՈւԵՖԱ-ի Չեմպիոնների լիգայի գավաթները:35-ամյա Ռամոսը մերժել է աշխատավարձի 10 տոկոսի կրճատումով պայմանագիրը ևս մեկ տարով երկարաձգելու ակումբի առաջարկը:Ռամոսը 2005 թվականին է «Սևիլյա»-ից տեղափոխվել «Ռեալ», որի կազմում անցկացրել է 671 հադիպում և խփել է101 գոլ:2015 թվականից՝ դարպասապահ Իկեր Կասիլյասի հեռանալուց հետո, Ռամոսը նշանակվել է «Ռեալ»-ի ավագ:Այս տարվա ընթացքում նա մի քանի վնասվածք է ստացել և չի ընդգրկվել Եվրոպայի ֆուտբոլի առաջնությանը մասնակցող Իսպանիայի հավաքականի կազմում:«Ռեալ»-ի նախագահ Ֆիորենտինո Պերեսն ասել է, որ ակումբը հրաժեշտի հատուկ արարողություն կկազմակերպի Ռամոսի հեռանալու կապակցությամբ:Դեռևս հայտնի չէ, թե ինչ անելու է Ռամոսը: «Մարկա» իսպանական մարզական պարբերականի փոխանցմամբ, նա կարող է պայմանագիր կնքել Լա Լիգայի ակումբներից մեկի հետ:Բացի այդ, չի բացառվում, որ Սերխիո Ռամոսը տեղափոխվի Իտալիա, Անգլիա կամ Ֆրանսիա:   "
Սպորտ,"Իտալիան անցավ Եվրո-2020-ի փլեյօֆ, Թուրքիան պարտվեց Բաքվում"," Հայտնի դարձավ ֆուտբոլի Եվրոպայի 2020 թվականի առաջնության 1/8 եզրափակիչ անցած առաջին թիմը: Աշխարհի քառակի չեմպիոն, Եվրոպայի և Օլիմպիական խաղերի չեմպիոն Իտալիայի հավաքականը, երեկ Հռոմում 3:0 հաշվով առավելության հասնելով Շվեյցարիայի ընտրանու նկատմամբ, 6 հնարավորից նույնքան միավորով դարձավ A խմբի միանձնյա առաջատարը և անկախ խմբային փուլի վերջին հանդիպումից՝ ապահովեց իր մասնակցությունը հաջորդ փուլին:Նույն խմբում 4 միավորով երկրորդ հորիզոնականում է Ուելսի հավաքականը, որը չորեքշաբթի օրը Բաքվում 2:0 հաշվով հաղթեց Թուրքիայի թիմին: Թուրքերը երկու հանդիպումից հետո միավոր չունեն և խմբում վերջինն են՝ հաջորդ փուլ դուրս գալու շատ փոքր շանսերով:Խմբում երրորդը Շվեյցարիայի հավաքականն է՝ 1 միավորով:A խմբի վերջին տուրում հունիսի 20-ին կկայանան Իտալիա-Ուելս, Շվեյցարիա-Թուրքիա հանդիպումները` համապատասխանաբար Հռոմում և Բաքվում:Մրցաշարի նոր կարգի համաձայն՝ 1/8 եզրափակիչ են դուրս գալիս ոչ միայն 6 խմբերում առաջին և երկրորդ տեղերը գրաված թիմերը, այլև երրորդ տեղերը գրաված հավաքականներից 4-ը՝ ըստ միավորների և այլ արդյունքների:

 "
Սպորտ,Դանիայի ֆուտբոլի հավաքականի խաղացող Քրիստիան Էրիկսենի առողջական վիճակը կայուն է ," Դանիայի ֆուտբոլի հավաքականի խաղացող Քրիստիան Էրիկսենը շարունակում է մնալ հիվանդանոցում, նրա առողջական վիճակը կայուն է։ Այդ մասին հաղորդում է Դանիայի ֆուտբոլային միության մամուլի ծառայությունը, նշելով, որ այսօր առավոտյան շփվել են ֆուտբոլիստի հետ։Շաբաթ օրը Դանիա-Ֆինլանդիա հանդիպման ընթացքում 29-ամյա Էրիկսենը դաշտում վայր էր ընկել ու չէր կարողանում շարժվել։ Խաղադաշտում մոտավորապես 15 րոպե նրան բժշկական հրատապ օգնություն էր ցուցաբերվել, որից հետո նա տեղափոխվել էր հիվանդանոց։ Ընդհատված հանդիպումը վերսկսվել էր։Դանիայի հավաքականը 0։1 հաշվով պարտվել է Ֆինլանդիային։  "
Սպորտ,Մեկնարկում է ֆուտբոլի Եվրոպայի 2020 թվականի առաջնությունը," Այսօր Հռոմում տեղական ժամանակով երեկոյան 9-ին (Երևանի ժամանակով երեկոյան 11-ին) Օլիմպիական մարզադաշտում կհանդիպեն Իտալիայի և Թուրքիայի ազգային հավաքականները: Այդ հանդիպումով կմեկնարկի Եվրոպայի ֆուտբոլի 2020 թվականի առաջնութունը: Դրա տարեթիվը պահպանվել է առաջնության խորհրդանշանի, բոլոր պաստառների և հուշանվերների վրա՝ 2020, բայց հիմա 2021-ն է:Ինչպես և մեծ թվով այլ խոշոր միջազգային մարզական մրցաշարեր, Տոկիոյի ամառային Օլիմպիադան և աշխարհի կամ տարբեր մայրցամաքների առաջնություններ, Եվրո-2020-ն էլ հետաձգվել է աշխարհը պատուհասած կորոնավիրուսի կապակցությամբ: Մինչ այդ առաջնություններ երբևէ չեն հետաձգվել:Ի դեպ, համավարակն այսօր էլ է հետապնդում մարզիկներին և երկրպագուներին: Երկու օր առաջ հաղորդվեց, որ ախտահարվել են Իսպանիայի և Շվեդիայի մարզիկներից մի քանիսը: Հիմա նրանք ինքնամեկուսացվել են, բայց ենթադրվում է, որ կմասնակցեն խաղերին:Կորոնավիրուսը ստիպել է ձեռնարկել անվտանգության ապահովման խիստ միջոցներ, Եվրոպայում էապես սահմանափակված է երթևեկությունը, երկրպագուները կարող են երկրից երկիր մեկնել միայն կորոնավիրուսի թեստի բացասական արդյունքով կամ ամբողջական պատվաստման վկայականով:Եվրոպայի գերարդիական, գեղեցիկ և հարմարավետ մարզադաշտերը երկրպագուներին առաջարկում են տասնյակ հազարավոր տեղեր, սակայն կորոնավիրուսի տարածում թույլ չտալու համար ՈւԵՖԱ-ն կարգադրել է վաճառքի հանել տվյալ մարզադաշտի տեղերի 25-ից 50 տոկոսը:Առաջնությունում ընդգրկված է 24 ազգային հավաքական, կազմվել է 6 խումբ, յուրաքանչյուրում՝ 4-ական թիմ:A խմբում են Իտալիան, Թուրքիան, Շվեյցարիան և Ուելսը: B խմբում են Բելգիան, Դանիան, Ֆինլանդիան և Ռուսաստանը: C խմբում են Ավստրիան, Նիդերլանդները, Հյուսիսային Մակեդոնիան և Ուկրաինան: D խմբում են Խորվաթիան, Չեխիան, Անգլիան և Շոտլանդիան: E խմբում են Լեհաստանը, Սլովակիան, Իսպանիան և Շվեդիան: F խմբում են Ֆրանսիան, Գերմանիան, Հունգարիան և Պորտուգալիան:Եվրո-2020-ի հանդիպումները տեղի կունենան ՈւԵՖԱ-ի անդամ հանդիսացող 10 պետությունների 11 քաղաքների 11 մարզադաշտերում:Խաղերը հյուրընկալում են Լոնդոնը (Մեծ Բրիտանիա), Հռոմը (Իտալիա), Մյունխենը (Գերմանիա), Բաքուն (Ադրբեջան), Սանկտ Պետերբուրգը (Ռուսաստան), Բուդապեշտը (Հունգարիա), Սևիլյան (Իսպանիա), Բուխարեստը (Ռումինիա), Ամստերդամը (Նիդերլանդներ), Գլազգոն (Շոտլանդիա), Կոպենհագենը (Դանիա):Այդ որոշումն ընոդունվել է դեռ 2012 թվականին՝ Եվրոպայի ֆուտբոլի առաջին առաջնության 60-ամյակի կապակցությամբ, և պետք է խորհրդանշի մարզաձևի միավորող նշանակությունը: Հաջորդ՝ 2024 թվականի առաջնությունը տեղի կունենա սովորական ձևաչափով:2020-ի առաջնությունը տարբերվում է նախորդներից նաև մրցավարության առումով՝ առաջին անգամ կօգտագործվի խաղի վիճահարույց պահերին տեսագրությունն օգտագործելու VAR (video assistant referee) համակարգը:Վեց խմբերից հաջորդ փուլ կանցնեն առաջին երկու տեղերը գրաված թիմերը, և նրանց կմիանան լավագույն արդյունքով երրորդ տեղերը գրավածներից ևս չորս հավաքականներ: Այդպիսով` 16 ընտրանիների համար կմեկնարկի 1/8-ի փուլը, և հետագա պայքարը կընթանա «պարտվողը լքում է մրցաշարը» սկզբունքով:Մեկ ութերորդ եզրափակիչի հանդիպումները տեղի կունենան հունիսի 26-29-ը: Քառորդ եզրափակիչի խաղերը նախատեսված են հուլիսի 2-ին և 3-ին: Հուլիսի 6-ին և 7-ին տեղի կունենան կիսաեզրափակիչները: Այդ փուլից սկսած բոլոր հանդիպումներն անցկացվելու են միայն Լոնդոնում՝ «Ուեմբլի» մարզադաշտում:Կիսաեզրափակիչներում պարտված ընտրանիները երրորդ տեղի համար հանդիպում չեն անցկացնի, նման խաղ վերջին անգամ 1980 թվականին է տեղի ունեցել՝ Չեխոսլովակիայի հավաքականը 11-մետրանոցներով հաղթել է Իտալիայի ընտրանուն: Հուլիսի 11-ին Լոնդոնում տեղի կունենա առաջնության եզրափակիչ հանդիպումը:  "
Սպորտ,UEFA-ն պահանջել է Ուկրաինայի հավաքականի մարզաշապիկից հեռացնել «Փառք հերոսներին» գրառումը ," Ֆուտբոլային ֆեդերացիաների եվրոպական ընկերակցությունը՝ UEFA-ն, պահանջել է Եվրոպայի առաջնության մասնակցող Ուկրաինայի հավաքականի մարզաշապիկից հեռացնել «Փառք հերոսներին» գրառումը։Ուկրաինայի ֆուտբոլի հավաքականի մարզահագուստի նոր դիզայնը ներկայացվել էր նախորդ հանգստյան օրերին։ Ուկրաինացի ֆուտբոլիստների մարզաշապիկների վրա պատկերված է երկրի քարտեզը՝ ներառյալ Ղրիմը, և կան հետևյալ գրառումները՝ «Փառք Ուկրաինային» և «Փառք հերոսներին»։«Այս երկու կարգախոսների համադրությունը հստակ քաղաքական բովանդակություն ունի՝ պատմական և միլիտարիստական նշանակությամբ։ Այդ իսկ պատճառով գրառումը պետք է հեռացվի», - հայտարարել է UEFA-ն։  "
Սպորտ,Հայաստանի ֆուտբոլի հավաքականը պարտվեց Շվեդիային," Շաբաթ երեկոյան կայացած ընկերական խաղում Հայաստանի ֆուտբոլի ազգային հավաքականը 1:3 հաշվով պարտվեց Շվեդիայի ընտրանուն:Շվեդիայի Սոլնա քաղաքում կայացած հանդիպման հաշիվը 16-րդ րոպեին բացեցին դաշտի տերերը՝ Էմիլ Ֆորսբերգի հարվածից հետո գնդակը հայտնվեց Հայաստանի թիմի դարպասում, 34-րդ րոպեին Մարկուս Դանիելսոնը կրկնապատկեց հաշիվը: Երկրորդ խաղակեսում թիմերը մեկական գոլ փոխանակեցին՝ 64-րդ րոպեին Վահան Բիչախչյանը կրճատեց հաշվի տարբերությունը, 84-րդ րոպեին գոլի հեղինակ դարձավ Մարկուս Բերգը:Նշենք, որ 39-րդ րոպեին Հայաստանի հավաքականի դարպասապահ Դավիդ Յուրչենկոն ետ մղեց Էմիլ Ֆորսբերգի իրացրած 11-մետրանոցը:Սա Հայաստանի հավաքականի առաջին պարտությունն է վերջին 10 խաղերում: Իսպանացի մարզիչ Խոակին Կապառոսի սաները հունիսի 1-ին նույնպես արտագնա ընկերական խաղը աշխարհի փոխչեմպիոն Խորվաթիայի հետ ոչ-ոքի՝ 1:1 էին ավարտել:Հիշեցնենք, Հայաստանի ազգային թիմը երեք անընդմեջ հաղթանակ է տարել աշխարհի 2022 թվականի առաջնության ընտրական մրցաշարում և հնարավոր առավելագույն՝ 9 միավորով J խմբի առաջատարն է:  "
Սպորտ,Ֆուտբոլի Հայաստանի հավաքականը Խորվաթիայում ոչ-ոքի խաղաց աշխարհի փոխչեմպիոնի հետ  ," Ֆուտբոլի աշխարհի գործող փոխչեմպիոն Խորվաթիայի հավաքականի հետ, նրա իսկ դաշտում ոչ ոքի արդյունքով երեկվա տպավորիչ խաղից հետո Հայաստանի հավաքականը՝ գլխավոր մարզիչ Խոակին Կապառոսի ղեկավարությամբ, այսօր մարզադաշտում հենց այսպես սկսեց նախավարժանքը, որն ավելի շատ պար է հիշեցնում։Տղաների ուրախությունը կարելի է հասկանալ. երեկվանը` ֆուտբոլի Հայաստանի հավաքականի 9-րդ անընդմեջ առանց պարտության խաղն էր, որը Երևանում մարզական մեկնաբանները փայլուն արդյունք են որակում, իսկ օտարերկրյա մեկնաբանները շարունակում են անթաքույց զարմանքով անդրադառնալ Կապառոսի գլխավորած հավաքականի խաղին։Ընդ որում, Խորվաթիան ոչ միայն աշխարհի գործող արծաթե մեդալակիրն է, այլև FIFA-ի դասակարգման աղյուսակում զբաղեցնում է 12-րդ հորիզոնականը, որի կազմում ներառված են աշխարհի գրանդ ֆուտբոլային ակումբների՝ «Ռեալ Մադրիդի», «Չելսիի», «Ինտեր Միլանի» խաղացողներ։ Այնինչ, Հայաստանը FIFA-ի աղյուսակում 90-րդն է։Վելիկա Գորիցայի մարզադաշտում կայացած երեկվա խաղի 24-րդ րոպեին հաշիվը բացեց «Ինտեր Միլանի» ֆորվըրդ Իվան Պերիշիչը, իսկ արդեն 72-րդ րոպեին Հայաստանի հավաքականի ու «Արարատ-Արմենիայի» կիսապաշտպան Վբեյմար Անգուլոն հեռահար գեղեցիկ հարվածով հավասարեցեց հաշիվը։Խաղից հետո կայացած ասուլիսին Կապառոսը չթաքցրեց իր գոհունակությունը. «Իհարկե, գոհ եմ արդյունքից, սակայն նախևառաջ գոհ եմ ֆուտբոլիստների նվիրվածությունից և խաղադաշտում նրանց վարքագծից։ Տղաներ, որոնք շատ չէին խաղացել հավաքականում, շատ բարձր կարգի ելույթ ցուցադրեցին` նաև հաշվի առնելով այն հանգամանքը, որ խաղում էին մի թիմի դեմ, որը աշխարհի առաջնությունում երկրորդ տեղը գրավեց և գալիք Եվրոպայի առաջնությունում ֆավորիտներից մեկն է։ Այնպես որ, շնորհավորում են մեր բոլոր ֆուտբոլիստներին՝ և՛ նրանց, ովքեր խաղացել են, և՛ նրանց, ովքեր չեն խաղացել»։Խորվաթիայի ազգային հավաքականի հետ խաղը ընկերական էր։ Հաջորդ ընկերական հանդիպումը ֆուտբոլի Հայաստանի հավաքականը անցկացնելու է հունիսի 5-ին Շվեդիայում այդ երկրի ընտրանու հետ: Ընկերական այս հանդիպումները անցկացվում են ֆուտբոլի աշխարհի 2022թ. առաջնության ընտրական մրցաշարի, կարելի է ասել, ամառային դադարի ժամանակ։ Հայաստանը ընդգրկված է J խմբում, և այս մարտ ամսին կայացած Լիխտեյնշտեյնի, Իսլանդիայի ու Ռումինիայի ազգային հավաքականների հետ խաղերում ֆուտբոլի Հայաստանի հավաքականը երեք անընդմեջ հաղթանակ տարավ և հնարավոր առավելագույն՝ 9 միավորով խմբի առաջատարն է։ Երկրորդ, երրորդ հորիզոնականները Հյուսիսային Մակեդոնիայի ու Գերմանիայի ազգային հավաքականներն են, որոնց հետ Հայաստանի հավաքականը մրցելու է սեպտեմբերին։ Առաջին ալիքի մարզական մեկնաբան Գևորգ Ղազարյանը ուշադրություն հրավիրեց, որ Խորվաթիայի հետ խաղում Հայաստանի հավաքականը հիմնական կազմով չէր. «Փորձարարական կազմ, եթե մրցակիցը հիմնական կազմում իր ամբողջ մարտական ներուժը ներդրել էր, մեր խմբում մենք անգամ մեր ամենալավ ֆուտբոլիստին չէինք կանչել: Խոսքը Հենրիխ Մխիթարյանի մասին է, պատճառները մի կողմ դրած: Փորձարարական կազմ, որը իր առջև դրված խնդիրը լուծեց»: Ըստ Ղազարյանի` Կապառոսի որոշումը ընկերական հանդիպման ժամանակ մարզադաշտ դուրս բերել ոչ հիմնական, փորձարարական կազմ՝ նպատակ ունի ռեզերվային, այլընտրանքային կազմ ստեղծել Հայաստանի հավաքականի համար. «Սա արդյունք է, որպիսին կարող է երբեք այլևս չկրկնվել` 9 խաղ չպարտված հավաքականն անգամ եվրոպական գրանտ հավաքականների մակարդակում հանճարեղ արդյունք է, և մեր մրցակիցներն այնպես չէ, որ վերջին հավաքականներն են եղել` աշխարհի փոխչեմպիոն, Ռումինիա, Իսլանդիա, հավաքականներ, ովքեր որ եվրոպական ուժեղագույնների շարքում են: Իսկ սա մեզ տանում է դեպի այն, որ մենք կարող ենք հավատալ, որ այս հավաքականը կարող է մեծ խնդիր լուծել»:   "
Սպորտ,Հայաստանի ֆուտբոլի հավաքականը Խորվաթիայում ոչ-ոքի խաղաց աշխարհի փոխչեմպիոնի հետ," Երեքշաբթի օրը Վելիկա Գորիցայում կայացած ընկերական հանդիպումը Հայաստանի և Խորվաթիայի ազգային հավաքականների միջև ավարտվեց ոչ-ոքի՝ 1:1 հաշվով:Խաղի հաշիվը բացեցին աշխարհի փոխչեմպիոնները՝ 24-րդ րոպեին գոլի հեղինակ դարձավ Իվան Պերիշիչը, 72-րդ րոպեին Վբեյմար Անգուլոն խփեց պատասխան գնդակը:Հայաստանի հավաքականը ևս մեկ ընկերական հանդիպում կանցկացնի հունիսի 5-ին Շվեդիայում՝ այդ երկրի ընտրանու հետ:Հիշեցնենք, Հայաստանի ազգային թիմը՝ իսպանացի մարզիչ Խոակին Կապառոսի գլխավորությամբ, երեք անընդմեջ հաղթանակ է տարել աշխարհի 2022 թվականի առաջնության ընտրական մրցաշարում և հնարավոր առավելագույն՝ 9 միավորով J խմբի առաջատարն է:     "
Սպորտ,Զիդանը թողնում է «Ռեալ»-ի գլխավոր մարզչի պաշտոնը," Զինեդին Զիդանը լքում է «Ռեալ» ֆուտբոլային ակումբի գլխավոր մարզչի պաշտոնը։ Ըստ պայմանագրի նա պետք է պաշտոնավարեր մինչև 2022 թվականը։Իսպանական մամուլի համաձայն՝ Զիդանին կարող է փոխարինել «Յուվենտուս»-ի նախկին գլխավոր մարզիչ Մասսիմիլիանո Ալլեգրին, պաշտոնապես, սակայն, այդ լուրը դեռևս չի հաստատվել։2020-2021 թվականներին Զիդանի ղեկավարությամբ Մադրիդի «Ռեալ»-ը երկրորդ տեղն է զբաղեցրել Իսպանիայի առաջնությունում՝ զիջելով «Ատլետիկո»-ին։ Անցած տարվա գարնանը մի շարք լրատվամիջոցներ գրում էին ակումբի ղեկավարության քննարկումների մասին, որոնք դիտարկում էին ֆրանսիացի մարզչի հետ պայմանագիրը խզելու հարցը, եթե «Ռեալ»-ը մրցաշրջանն առանց հաղթանակների ավարտի։48-ամյա Զիդանը «Ռեալ»-ն առաջին անգամ գլխավորել է 2016 թվականին՝ 2 տարի ժամկետով, ապա վերադարձել 2019 թվականին։ Նրա ղեկավարությամբ երեք անգամ անընդմեջ թիմը հաղթել է Չեմպիոնների լիգայում, երկուական անգամ նվաճել է Իսպանիայի սուպերգավաթը, ՈՒԵՖԱ-ի սուպերգավաթը և հաղթել է ակումբների աշխարհի առաջնությունում։2017 թվականին ՖԻՖԱ-ն Զիդանին ճանաչել է լավագույն մարզիչ։  "
Սպորտ,«Վիլյառեալ»-ը՝ ՈՒԵՖԱ-ի Եվրոպա լիգայի հաղթող, Իսպանական «Վիլյառեալ» ակումբը դարձավ ՈՒԵՖԱ-ի Եվրոպա լիգայի 2020-21 թվականների մրցաշարի հաղթողը։Ունայ Էմերիի սաները հեղինակավոր մրցաշարի եզրափակիչում Լեհաստանի Գդանսկ քաղաքում երեկ ուշ երեկոյան հետխաղյա 11-մետրանոցներով առավելության հասան անգլիական «Մանչեսթր Յունայթեդ»-ի նկատմամբ: Հանդիպման հիմնական ժամանակը և լրացուցիչ 30 րոպեներն ավարտվել էին ոչ-ոքի՝ 1։1 հաշվով։«Վիլյառեալ»-ն իր պատմության ընթացքում առաջին անգամ նվաճեց Եվրոպա լիգայի գավաթը։ՈՒԵՖԱ-ի ամենահեղինակավոր ակումբային մրցաշարի՝ Չեմպիոնների լիգայի եզրափակիչ հանդիպումը երկու անգլիական թիմերի՝ «Մանչեսթր Սիթի»-ի և «Չելսի»-ի միջև կկայանա մայիսի 29-ին Պորտուգալիայի Պորտու քաղաքում։   
Սպորտ,Մխիթարյանին Հայաստանի ազգային հավաքականի առաջիկա խաղերին չհրավիրելու վերաբերյալ քննարկումները չեն մարում," Իտալական «Ռոմա»-ի կիսապաշտպան Հենրիխ Մխիթարյանի՝ Հայաստանի ազգային հավաքականի առաջիկա խաղերին չհրավիրվելու վերաբերյալ թեժ քննարկումները չեն մարում։Ֆուտբոլային հանրությունը մի քանի բևեռի բաժանված բանավիճում է. ոմանք ընդգծում են՝ Մխիթարյանին պետք էր հրավիրել, որոշներն ասում են՝ մարզիչի որոշելիքն է, մյուսներն էլ պնդում՝ Մխիթարյանին չհրավիրելու որոշումը ֆուտբոլի ֆեդերացիան է կայացրել։Այսօր ՀՖՖ-ն հայտարարեց, թե չի միջամտում հավաքականի գլխավոր մարզչի որոշումներին, կազմը որոշում է բացառապես գլխավոր մարզիչը՝ ելնելով առաջիկա հանդիպումների համար իր ընտրած մարտավարությունից կամ նպատակներից։ Ըստ ՀՖՖ-ի՝ «հայտացուցակի հրապարակումից հետո «հանրության որոշ շրջանակներում սկսվեցին կազմի ընտրության վերաբերյալ տարատեսակ շահարկումներ, որոնք ակնհայտորեն պարունակում են քաղաքական ենթատեքստ և կրում են պատվիրված բնույթ»:Հայտացուցակի հրապարակումից հետո չուշացավ 32-ամյա Մխիթարյանի արձագանքը, նա իր դժգոհությունը հայտնեց, Ֆեյսբուքում գրելով, թե չհրավիրելու՝ պաշտոնական պատճառաբանությունները չեն բավարարում իրեն։Հավաքականը ավելի քան մեկ տարի մարզող իսպանացի Խոակին Կապառոսի պարզաբանմամբ՝ այս անգամ որոշել են հանգստի հնարավորություն տալ հիմնական կազմի ֆուտբոլիստներին և գործի մեջ տեսնել մի քանի երիտասարդների:Կապառոսի գլխավորությամբ ընտրանու վերջին 8 խաղերը ցույց տվեցին, որ պետք է վստահել մարզիչին, կարծում է երկրպագուների ՖԱՖ շարժման անդամ Մհեր Խուդավերդյանը: Ըստ նրա՝ Մխիթարյանին չհրավիրելը պարզապես մարզչական որոշում է, իսկ Հենրիխը «տաք գլխով» է արձագանքել. «էմոցիոնալ էր ավելի շատ, ոչ թե կոշտ: Իրա համար անսպասել էր, դա ա ֆիքսել»:Խուդավերդյանի գնահատմամբ՝ հարցը մարզչի ու Մխիթարյանի տիրույթում է, որը շատ ուռճացնել, մեծ խնդիր դարձնել պետք չէր. «Դավադրություններ են փնտրում մարդիկ, ինչ-որ բաներ հորինում, որ նայում ենք, արդեն ոչ թե վատն ա, այլ տեղ-տեղ արդեն ծիծաղելի են էն դավադրապաշտական տեսությունները, թե ինչի Հենրիխը չի հրավիրվել հավաքական, կարծում եմ՝ նման ոչ մի բան չկա»:2019-ի դեկտեմբերին, երբ ՀՖՖ նախագահի ընտրություններում հաղթեց Արմեն Մելիքբեկյանը, Մխիթարյանի մայրը՝ Մարինա Թաշչյանը ընտրությունները խայտառակություն որակեց ու հայտարարեց՝ իրեն վիրավորել են։ Թաշչյանը գործկոմի անդամի թեկնածուներից մեկն էր ու չընտրվեց։Խորվաթիայի և Շվեդիայի հետ առաջիկա ընկերական խաղերին Մխիթարյանին չհրավիրելը և՛ սպասելի էր, և՛ անսպասելի, բայց նրանից ընդհանրապես հրաժարվելը սխալ է, ասում է մարզական լրագրող Ռոբերտ Գասպարյանը:«Սպասելի էր, որովհետև մրցաշրջանն, իրոք, ծանր է, և Մխիթարյանին հավաքական չհրավիրելը շատ նորմալ կդիտվեր, որովհետև Հենրիխը վնասվածքից նոր է ապաքինվել, աստիճանաբար թափ է հավաքում, արդեն հանգստանալու ժամանակն է: Բայց Հայաստանը ո՛չ Իտալիա է, ո՛չ Բրազիլիա է, որ մենք ունենք 10 Հենրիխ Մխիթարյան ու հրաժարվենք նրանցից 1-2-ից, մնացածին հրավիրենք, Հենրիխը Հայաստանում մի հատ է, և նա դաշտում տարբերություն է ստեղծում», - ասաց Գասպարյանը:Մարզական մեկնաբանի կարծիքով՝ մինչ պաշտոնական հանդիպումները իրավիճակը կհանգուցալուծվի. «Կարծում եմ՝ նրանք առանձնազրույց կունենան ու կհասկանան միմյանց»:Երեկ Մխիթարյանի հետ զրուցել է Հայաստանի հավաքականի նախկին ֆուտբոլիստ Լևոն Պաչաջյանը. «Ուղղակի ուզեցի որպես իմ ընկեր և խաղընկեր՝ ճշտեմ, թե ի՞նչ տրամադրվածություն ունի, ու կա՞ նեղացվածություն: Իրա հետ զրույցում բացարձակ նման տպավորություն չստացա: Ինքը շատ պրոֆեսիոնալ ձևի է այդ ամեն ինչին նայում ու իր ռեժիմով առաջ է նայում: Իմ կարծիքով՝ եթե իրեն հրավիրեն, կմասնակցի հավաքականի խաղերին»:Պաչաջյանի խոսքով՝ Մխիթարյանն այն ֆուտբոլիստն է, որն անկախ ամեն ինչից պետք է լինի հավաքականում, ու նրան չհրավիրելը ճիշտ չէ:  "
Սպորտ,Մխիթարյանը անհամոզիչ է որակում իրեն ազգային հավաքականի առաջիկա միջազգային խաղերին չհրավիրելու հիմնավորումները," Հայաստանի ֆուտբոլի ազգային հավաքականի ավագ Հենրիխ Մխիթարյանը անհամոզիչ է որակում իրեն առաջիկա միջազգային խաղերին չհրավիրելու` մարզչական խմբի հիմնավորումները:«Ի զարմանս ինձ՝ Հայաստանի ազգային հավաքականի մարզչական շտաբը տեղեկացրել է, որ ինչ-ինչ պատճառներով ես չեմ հրավիրվում հավաքական՝ առաջիկա միջազգային հանդիպումներին մասնակցելու։ Բերված պաշտոնական պատճառաբանությունները չեն բավարարում ինձ», - Ֆեյսբուքում գրել է իտալական «Ռոմա»-ի կիսապաշտպանը:Ավելի վաղ ազգային հավաքականի մարզիչ Խոակին Կապառոսը հրապարակել էր թիմ հրավիրված 23 ֆուտբոլիստների անունները, որոնց թվում Մխիթարյանի անունը չկա:Հայաստանի Ֆուտբոլի ֆեդերացիայի պաշտոնական կայքին տրված պարզաբանման մեջ Կապառոսը ասել է. «Հիմնական կազմի մի շարք ֆուտբոլիստներ այս անգամ բացակայում են ցուցակից: Մենք շատ լավ ենք ճանաչում այդ ֆուտբոլիստներին, մեծ հույսեր ենք կապում նրանց հետ և շատ կարևորում նրանց դերը, սակայն այս անգամ որոշել ենք հանգստի հնարավորություն տալ նրանց և գործի մեջ տեսնել մի քանի երիտասարդների: Հրավիրել ենք այն ֆուտբոլիստներին, որոնք իրենց լավ են դրսևորել ներքին առաջնությունում և ցանկանում ենք ստուգել նրանց կարողությունները Խորվաթիայի և Շվեդիայի կարգի հզոր հավաքականների դեմ խաղերում»:Չթաքցնելով դժգոհությունը` Հենրիխ Մխիթարյանը միաժամանակ նշել է` «ես կանգնած եմ տղաների կողքին և հաջողություն եմ մաղթում նրանց առաջիկա խաղերում»։Հայաստանի ազգային հավաքականը հունիսի 1-ին ընկերական հանդիպում կանցկացնի Խորվաթիայի ընտրանու հետ՝ նրա հարկի տակ, իսկ հունիսի 6-ին Շվեդիայում կխաղա այդ երկրի ազգային հավաքականի հետ։Մխիթարյանը, հիշեցնենք, բացակայում էր նաև երկու ամիս առաջ տեղի ունեցած՝ Լեխտենշտեյնի, Իսլանդիայի և Ռումինիայի հավաքականների հետ Հայաստանի ընտրանու հանդիպումներին։ Բացակայության պատճառն այն ժամանակ սրունքի վնասվածքն էր։32-ամյա ֆուտբոլիստն այժմ հանդես է գալիս իտալական «Ռոմա»-ի կազմում, որտեղ 34 հանդիպման է մասնակցել` դառնալով 13 գոլի և 11 գոլային փոխանցման հեղինակ։Անցած տարի ակումբին միացած Մխիթարյանի պայմանագիրը լրանում է առաջիկա ամռանը, և գրեթե կասկած չկար, որ հայ կիսապաշտպանը կշարունակի իր կարիերան իտալական ակումբում։ «Ռոմա»-ի գլխավոր մարզչի պաշտոնում Ժոզե Մոուրինյոյի նշանակումից հետո, սակայն, Մխիթարյանի հեռանալու հնարավորության շուրջ խոսակցություններն ակտիվացան․ պորտուգալացի մարզչի հետ լարված հարաբերությունների պատճառով հայ ֆուտբոլիստն արդեն մեկ անգամ փոխել էր ակումբը՝ «Մանչեսթր Յունայթեդ»-ից տեղափոխվելով Լոնդոնի «Արսենալ»։Այս անգամ Մխիթարյանը չի տեղափոխվի այլ ակումբ Մոուրինյոյի պատճառով։ Ըստ իտալական լրատվամիջոցների՝ նա հանդիպել է «Ռոմա»-ի նորանշանակ մարզչի հետ և համաձայնեցրել պայմանագիրը երկարաձգելու հարցը։      "
Սպորտ,ՈւԵՖԱ-ի Չեմպիոնների լիգայի եզրափակիչը՝ Պորտու քաղաքի «Վիշապի մարզադաշտում»," Թուրքիան երկրորդ անգամ անընդմեջ զրկվում է ՈւԵՖԱ-ի Չեմպիոնների լիգայի եզրափակիչը հյուրընկալելու հնարավորությունից, և այդ պատվին երկրորդ անգամ անընդմեջ արժանանում է Պորտուգալիան:Ինչպես անցյալ մրցաշրջանում, այս անգամն էլ պատճառը կորոնավիրուսի համավարակն է: Եզրափակիչ են դուրս եկել անգլիական երկու թիմեր՝ «Մանչեստեր Սիթին» և «Չելսին»:Թուրքիայում կորոնավիրուսի առումով բավական ծանր վիճակ է, և այդ երկիրը Բրիտանիայի իշխանության կողմից ընդգրկված է «կարմիր ցուցակում», հետևաբար անգլիացի երկրպագուների համար Ստամբուլ մեկնել տվյալ հանգամանքներում անհնարին է:Երբ ստամբուլյան տարբերակը դուրս եկավ օրակարգից, առաջարկվեց հաշվի առնել, որ գավաթի համար այս անգամ պայքարելու են բացառապես անգլիական Պրեմիեր լիգայի ակումբները, և խաղն անցկացնել Լոնդոնում:Սակայն պարզվեց, որ չարաբաստիկ կարանտինային սահմանափակումների բերումով դժվար կլինի ապահովել այդ խաղին լրագրողների, ֆուտբոլային կառույցների պաշտոնյաների, տեխնիկական թիմերի ներկայությունը, և ՈւԵՖԱ-ում նորից մտածեցին Պորտուգալիայի մասին, քանի որ այդ երկրում կորոնավիրուսի առումով հարաբերականորեն բարվոք վիճակ է, և այն, ըստ Բրիտանիայի կառավարության, գտնվում է «կանաչ ցուցակում»:ՈւԵՖԱ-ն հաշվի առավ նաև հյուրընկալող կողմի խնդրանքը: 2019-20 թվականների մրցաշրջանի «Պարի Սեն Ժերմեն» – Մյունխենի «Բավարիա» եզրափակիչը նախատեսված էր մայիսի 30-ին Ստամբուլի Աթաթուրքի անվան մարզադաշտում, բայց հետաձգվեց, և գերմանական ակումբը ֆրանսիականի նկատմամբ 1-0 առավելության հասավ օգոստոսի 4-ին` Լիսաբոնի «Էշտադիու դա Լուշ» մարզադաշտում:Այս անգամ պորտուգալացիներն ասել են, թե գերադասելի է 2020-21 թվականների մրցաշրջանի եզրափակիչն անցկացնել ոչ թե մայրաքաղաք Լիսաբոնում, այլ Պորտու քաղաքի «Էշտադիո դո Դրագաո» մարզադաշտում, թարգմանաբար՝ «Վիշապի ստադիոն»:Տարբեր են ոչ միայն խաղի անցկացման քաղաքներն, այլև հանգամանքները՝ «Պարի Սեն Ժերմեն» – «Բավարիա» հանդիպմանը երկրպագուներ չեն եղել, բայց այս եզրափակիչը կտեսնեն «Մանչեստեր Սիթիի» և «Չելսիի» վեցհազարական երկրպագուներ:Բացի այդ, տոմսեր կարող են գնել ոչ մեծ թվով պորտուգալացի և օտարերկրացի այն ֆուտբոլասերներն, ովքեր կհամապատասխանեն համավարակի օրերին գործող պահանջներին, պատվաստված կլինեն կամ կունենան կորոնավիրուսի ստուգման բացասական արդյունք:Թե քանի տոկոսով կլցվի 52 հազար տեղանոց «Վիշապի մարզադաշտը»՝ դեռ հայտնի չէ, ենթադրվում է, որ առավելագույնը տեղերի մեկ երրորդը կտրամադրվի երկրպագուներին: Պորտու քաղաքում մարդիկ շատ ուրախ են:«Ես չափազանց երջանիկ եմ, նախ, որովհետև դա կլինի մեր «Վիշապի մարզադաշտում», որը քաղաքի խորհրդանիշն է, ուրախ եմ, որովհետև վերջ ենք տալիս այս համավարակին, կարծում եմ, դա մի նոր սկիզբ է, ռեստարտ»,- ասել է քաղաքի ռեստորաններից մեկի սեփականատեր Ռուբեն Ազևեդոն:«Կարծում եմ, քաղաքի համար լավ է, որ երկու մեծ թիմ է գալիս, նույնիսկ եթե շատ մարդ մարզադաշտում չի լինի՝ միևնույն է լավ է, տնտեսության համար է լավ, բրիտանացիներն էլ միշտ մեծ խմբերով են գալիս, քաղաքի ճանաչելիության համար էլ լավ է թեկուզ այն բանի համար, որ խաղը կեռարձակվի հեռուստատեսությամբ»,- ասել է մարզական սրճարանի սեփականատեր Պաուլո Տավերեժը:Ստամբուլում այդօրինակ ոգևորություն չկա, մարդիկ չեն թաքցնում իրենց հիասթափությունը և նկատել են տալիս, որ ՈւԵՖԱ-ն կողմնակալ որոշում է կայացրել:«Շատ անբարենպաստ որոշում է մեր երկրի համար: Տխուր է, ես կարծում էի, որ կորոնավիրուսի հարցը կարգավորվում է, բայց Եվրոպան այդպես չի կարծում, շատ ափսոս»,- ասել է ստամբուլցի լուսանկարիչ Աթաքարը:«Նրանք էլ կորոնավիրուս ունեն, այնտեղ էլ թվերը ցածր չեն, այս ամենը քաղաքական խաղ է, Թուրքիային նեղ վիճակն են դնում, սա սպորտի դեմ է, չի համապատասխանում ՈւԵՖԱ-ի արժեքներին և արդար խաղի կանոններին»,- ասել է թոշակառու Այդան Ալթինդագը:Թուրքիայում հուսով են, որ ՈւԵՖԱ-ն Ստամբուլի Աթաթուրքի մարզադաշտին կվստահի Չեմպիոնների լիգայի 2023 թվականի եզրափակիչն անցկացնելու իրավունքը: ՈւԵՖԱ-ն նկատել է տվել, որ ընդհանուր առմամբ դա հնարավոր է, սակայն պաշտոնական որոշում դեռ չկա:  "
Սպորտ,Արոնյանը հայտարարում է՝ ներկայիս կառավարությունը «քաղաքական պատճառներով է դադարեցրել իմ ֆինանսավորումը»," «Ներկայիս կառավարությունը քաղաքական պատճառներով է դադարեցրել իմ ֆինանսավորումը», - «Ազատության» հետ զրույցում այսօր հայտարարեց շախմատի աշխարհի գավաթակիր Լևոն Արոնյանը։Ֆինանսավորման դադարեցմանը, Արոնյանի համոզմամբ, ազդել է նաև այն հանգամանքը, որ իր պսակադրության կնքահայրը երրորդ նախագահ, Հայաստանի շախմատի ֆեդերացիայի նախագահ Սերժ Սարգսյանն է։«Զգում էի, ինձ տարբեր մարդիկ զանգահարում և ասում էին՝ ասպես պետք է անես, այս մեկին այստեղ պետք է աջակցես, բայց ես այն մարդը չեմ, որ պետք է գնամ ինչ-որ մեկին աջակցեմ, որ ինձ մեկը օգնի, դա կյանքում չի եղել ու չի լինելու», - ասաց Արոնյանը:Գրոսմայստերը դեռ փետրվարին էր հայտարարել, որ մեկ տարուց ավելի ներկայիս կառավարության խոստումների իրագործմանը սպասելուց հետո հասկացել է, որ ստիպված է բեկումնային որոշում կայացնել ու հեռանալ Հայաստանից։ Արոնյանի խոսքով՝ 2018 թվականի հեղափոխությունից հետո նոր իշխանությունը խոստացել էր օժանդակել իրեն, ինչպես երրորդ նախագահ Սերժ Սարգսյանը, սակայն սահմանափակվել էր ընդամենը մեկ տարի մասնակի օժանդակությամբ։38-ամյա շախմատիստն այսօր բացեց փակածգերը՝ ասելով, որ խոսքը 133 հազար դոլարի օժանդակության մասին է. հենց այդքան է առաջին տարում տրամադրել ներկայիս կառավարությունը, իսկ արդեն հաջորդ տարի՝ մերժել են խնդրանքը։«Մի անգամ ես ստացել եմ 133 հազար դոլար տարվա կտրվածքով և հետո տարբեր հանդիպումներ եմ ունեցել, քանի որ դե քովիդ տարի էր, ես խնդրել էի ինձ 60 հազար դոլար տային, բայց մերժվել է իմ ուզածը», - ասաց Արոնյանը:Միջազգային բազմաթիվ հեղինակավոր մրցաշարերում հաղթանակներ գրացնած հայ շախմատիստը բացատրում է՝ պետական ֆինանսավորումը տարբեր տարիներին ուղղել է ուժեղագույն շախմատիստների հետ մարզվելու, գերհզոր համակարգչի վարձակալության համար, իսկ առանց այդ մարզումների, ասում է՝ անհնար է մրցունակ մարզավիճակում լինել։«Կարծում եմ, որ իմ նպատակները...., հնարավոր չէ դրանց հետևելը և փորձել հասնելը, եթե ես առանց որևէ ֆինանսավորման պայքարեմ», - նշեց նա:Արոնյանի խոսքով՝ հենց այդ հանգամանքն է վճռորոշ ազդեցություն ունեցել ԱՄՆ մեկնելու որոշման վրա։ Ասում է՝ նպատակն է շախմատի պատմության մեջ իր տեղն ունենալ՝ որպես հայ շախմատիստ, սակայն հասկացել է, նման պայմաններում հնարավոր չէ նպատակն իրականություն դարձնել. «Տարբեր հանդիպումներից հետո հասկացա, որ իմ նպատակներն ու երկրի հիմիկվա ղեկավարության շատ տարբերվում են»:Կառավարությունից այսօր «Ազատությանը» չհաջողվեց մեկնաբանություն ստանալ։ Կրթության, գիտության, մշակույթի և սպորտի նախարար Վահրամ Դումանյանը դեռ ամիսներ առաջ պնդել էր, թե չկա որևէ պաշտոնական պարտականություն, որ նախարարությունը չի կատարել Արոնյանի վերաբերյալ։ Դումանյանը բացասական պատասխան էր տվել նաև այն հարցին, թե արդյոք համարո՞ւմ է, որ այս իշխանության մեղքով է Արոնյանը հեռանում երկրից։«Ոչ, չեմ համարում: Շատ ցավում եմ, որ Արոնյանը նման որոշում է կայացրել, շատ բարձր եմ գնահատում իր շախմատային նվաճումները, և մենք բոլորս հպարտացել ենք նվաճումներով: Կարող եմ ընդամենը մեկ բան հաստատել իմ ունեցած տվյալների հիման վրա՝ չկա մի պաշտոնական պարտավորություն Արոնյանի նկատմամբ, որ նախարարությունը չի կատարել», - նշել է Դումանյանը:Լևոն Արոնյանը Ամերիկայի Միացյալ Նահանգների դրոշի ներքո հանդես կգա առաջիկա ամիսներին, այսօր հայտնեց՝ բնակություն է հաստատելու Սենթ Լուիս քաղաքում։ Գրոսմայստերն այսօր շախմատի տանն էր, քանի որ հեռանում է, ասում է՝ ցանկացավ շախմատասերների հետ իր փորձով կիսվել։ Մտածում է՝ առաջիկա տարիներին նման հնարավորություն էլ դժվար լինի։«Տենց չի, որ գնում եմ ու էլ Հայաստան չեմ գա, գնում եմ, ստեղ հարազատներ ունեմ, մոտիկներ ունեմ, նվիրված եմ իմ ազգին, երկրին, բայց ներկայացնելու եմ Ամերիկան, ապրելու եմ Սենթ Լուիսում, վերադառնալու եմ ապրեմ Հայաստանում երևի թե կարիերայիցս հետո», - ասաց Լևոն Արոնյանը:Շախմատի միջազգային ֆեդերացիայի՝ FIDE-ի այս պահի դրությամբ 104 լավագույն շախմատիստների դասակարգման ցուցակում Արոնյանը 5-րդ տեղում է։   "
Սպորտ,Եվրոպայի չեմպիոն Կարեն Ավագյանը մարզվում է անմխիթար վիճակում գտնող մարզադպրոցում," Գեղակերտի մարզադպրոցը շուրջ 40 տարի չի վերանորոգվել։ Մարզական գույքն այստեղ չի թարմացվել խորհրդային ժամանակներից ի վեր, հանդերձարանները անմխիթար վիճակում են, շենքն էլ չի ջեռուցվում։ Այս պայմաններում է արդեն 12 տարի մարզվում վերջերս Եվրոպայի ծանրամարտի չեմպիոնի տիտղոսը նվաճած 22-ամյա Կարեն Ավագյանը։

«Ամբողջ զալում կա ընդամենը մի ծանրաձող, որ նորմալ պտտվում է, եթե նույն ժամին գամ ես ու իմ պես էլի սպորտսմեն, կլինի Անդրանկը Կարապետյան, կլինի Կարենը Մարգարյան, էն մարզիկները, որոնք որ անպայման պիտի նորմալ մարզվեն, չի լինի, հարմարությունը, պրիմիտիվ ծանրաձողը մեզ մոտ չկա։ Մի քանի պետքական սարքեր կան, որ անձամբ ես եմ պատրաստել տվել՝ հայրս, եղբայրս հա՛մ մարզադպրոցի համար, հա՛մ առաջին հերթին իմ։ Ճիշտ է ստանդարտներին դժվար համապատասխանի, հարմարեցրել ենք ինչքան որ կարող ենք։ Ամբողջ մի պետության համար մի քիչ նաև ամոթել է, որ էդ պրիմիտիվ բաները, էսքան տարիների ընթացքում չկան, չեն կարողացել մարզադպրոցներ ստեղծեն, որ մարզիկները կարողանան մարզվեն ինչպես որ հարկն է։ Ձողեր ունենք, որ սովետի ժամանակվա է», - ասաց Ավագյանը:

«Մարզվում ենք այն հույսով, որ մի օր պետությունը ուշադրություն կդարձնի», - ասում է մարզադպրոցի տնօրեն, ծանրամարտի Հայաստանի հավաքականի մարզիչ Վիգեն Խաչատրյանը։ Մարզադպրոցում շուրջ 150 մարզիկ է մարզվում։ Ձմռանը տեղափոխվում են փոքր դահլիճ, որը ստիպված են վառարանով տաքացնել։

«Ոչ մի անգամ պարապմունքներից հետ չենք ընկել անգամ էս պայմաններում, եթե ձմռանը գաք կտեսնեք, որ տանիքից էլ է կաթում։ Այս մարզադպրոցը տվել է օլիմպիական մեդալակիրներ, աշխարհի մեդալակիրներ, աշխարհի ու Եվրոպայի չեմպիոն», - ներկայացրեց մարզիչը:

«Ամեն անգամ մարզադպրոցը նոր չեմպիոններ է տալիս, հուսալով, որ պետությունը դպրոցին կանդրադառնա», - ասում է մարզիչը, - «Այստեղ մի փոքր աջակցություն է պետք, մենք չենք ասում, որ միանգամից բերեն սաղ սարքեն: Տանիքը փոխեն, մի հատ ջեռուցման հարց լուծեն, թող ընթացքում լինի, թող 2-3 տարում լինի, բայց ինչ-որ մի փոփոխություն լինի էլի, որովհետև ամեն անգամ ստեղից աշխարհի, Եվրոպայի չեմպիոն երբ որ լինում է, երեխաների հոսքը շատանում է, բայց մենք պայմաններ չունենք, չենք կարողանում այդ պայմաններին ավելի շատ երախաներ ընդունել, լիարժեք անցկացնել մարզումները, դրա համար անհրաժեշտ են այդ պայմանները մեր երկրի համար»:«Իսկապես այսօր դպրոցների վիճակը ծայրահեղ ծանր է, շատ վատ է ջեռուցման վիճակը, հանդերձարաններն են անմխիթար վիճակում, ցնցուղ չկա», - ասաց ԿԳՄՍ փոխնախարար Կարեն Գիլոյանը:Կարճ ասած՝ պայմանները իսկապես վատն են, ասում է սպորտի փոխնախարար Կարեն Գիլոյանը։ Նրա խոսքով՝ աշխատանքներ են տանում դրանք բարելավելու ուղղությամբ։ Այս պահին նախարարության ենթակայության տակ գտնվող 26 մարզադպրոցներում ուսումնասիրություններ են կատարում, գրանցում խնդիրներն ու պայմանները։

«Խնդիրը պարզ է՝ բարելավել պայմանները, խնդիրը հասկանալի է, եթե մենք չունենք բարվոք, լավ մարզադպրոց, եթե մենք չունենք մարզվելու պայմաններ, ավելորդ է խոսել արդյունքների մասին։ Դրա համար էլ պիտի հնարավորինն անենք, որ այդ պայմանները բերվեն բարվոք վիճակի», - նշեց Գիլոյանը։

Փոխնախարարն ասաց նաև՝ առաջիկա շաբաթների ընթացքում մարզադպրոցներին կտրամադրվի նոր օլիմպիական չափանիշներին համապատասխանող 25 ծանրաձող. «Հատկապես այն մարզօջախներին, որտեղ մարզվում են մեր օլիմպիական հույսերը, մեր առաջատարները, սա առաջին փուլն է»:       "
Սպորտ,Արտակարգ դրությունը Տոկիոյում և Ճապոնիայի երեք այլ շրջաններում կարող է երկարաձգվել մինչև մայիսի վերջ," Ճապոնիայի կառավարությունն այսօր կքննարկի մայրաքաղաք Տոկիոյում և երեք այլ շրջաններում COVID-19-ի հետ կապված արտակարգ դրության ռեժիմը մինչև մայիսի վերջ երկարաձգելու հարցը՝ փորձելով զսպել կորոնավիրուսի դեպքերի աճը երկրում ամառային Օլիմպիական խաղերի անցկացումից մի քանի ամիս առաջ:Էկոնոմիկայի նախարար Յասուտոշի Նիշիմուրան երեկ հայտարարել է, որ Տոկիոյում և Օսակայում նոր դեպքերի թիվը դեռ բարձր է: «Մասնավորապես Օսական բավականին վտանգավոր իրավիճակում է գտնվում», - ասել է Նիշիմուրան:Կորոնավիրուսի համավարակի պատճառով հետաձգված 2020 թվականի ամառային Օլիմպիական խաղերը Տոկիոյում կանցկացվեն այս տարի՝ հուլիսի 23-ից օգոստոսի 8-ը:     "
Սպորտ,"ՈՒԵՖԱ-ի Չեմպիոնների լիգայի եզրափակիչը՝ «Մանչեսթր Սիթի»-«Չելսի», Եվրոպա լիգայինը՝ «Մանչեսթր Յունայթեդ»-«Վիլյառեալ»"," Հայտնի դարձան ՈՒԵՖԱ-ի Չեմպիոնների լիգայի և Եվրոպա լիգայի եզրափակիչ խաղերի մասնակիցները: Չեմպիոնների լիգայի եզրափակիչում մայիսի 29-ին Ստամբուլում կհանդիպեն անգլիական երկու ակումբներ՝ «Մանչեսթր Սիթի»-ն և «Չելսի»-ն, իսկ Եվրոպա լիգայի եզրափակիչում մայիսի 26-ին Գդանսկում՝ անգլիական «Մանչեսթր Յունայթեդ»-ը և իսպանական «Վիլյառեալ»-ը:Կիսաեզրափակիչ երկու հանդիպումների արդյունքներով «Մանչեսթր Սիթի»-ն առավելության հասավ «Պարի Սեն-Ժերմեն»-ի նկատմամբ՝ 2:1 և 2:0, «Չելսի»-ն՝ Մադրիդի «Ռեալ»-ի՝ 1:1 և 2:0, «Մանչեսթր Յունայթեդ»-ը՝ «Ռոմա»-ի՝ 6:2 և 2:3, իսկ «Վիլյառեալ»-ը՝ «Արսենալ»-ի՝ 2:1 և 0:0 հաշիվներով:  "
Սպորտ,"ՈՒԵՖԱ-ի անդամ ասոցիացիաները, ներառյալ ՀՖՖ-ն դատապարտել են Սուպերլիգայի ստեղծումը
"," ՈՒԵՖԱ-ի հերթական՝ 45-րդ կոնգրեսին, որին մասնակցել են նաև Հայաստանի ֆուտբոլի ֆեդերացիայի ներկայացուցիչները, այսօր ելույթ է ունեցել ՈՒԵՖԱ-ի նախագահ Ալեքսանդր Չեֆերինը: Նա առաջարկել է ընդունել Սուպերլիգայի ստեղծումը դատապարտող տեքստ: Այս մասին հաղորդում է Հայաստանի ֆուտբոլի ֆեդերացիան:ՈՒԵՖԱ-ի անդամ բոլոր 55 ասոցիացիաների ներկայացուցիչները միաձայն քվեարկել են տեքստի ընդունման օգտին:Տեքստը ներկայացնում ենք ստորև.«ՈՒԵՖԱ-ի անդամ 55 ասոցիացիաները և ՈՒԵՖԱ-ի կոնգրեսի մասնակիցները դատապարտում են այսպես կոչված «Սուպերլիգայի» վերաբերյալ հայտարարությունը: ՈՒԵՖԱ-ի կոնգրեսն անդրդվելի է այն հարցում, որ փակ «Սուպերլիգան» հակասում է եվրոպական հայեցակարգին, որն է՝ միասնական, բաց, միմյանց աջակցող, սպորտային արժեքների վրա հիմնված: ՈՒԵՖԱ-ն և անդամ ասոցիացիաները հավատում են իրական եվրոպական մոդելին, որը հիմնված է բաց մրցաշարերի, սոլիդարության և միջոցների այնպիսի բաշխման վրա, որն ապահովում է ֆուտբոլ խաղի կայունությունը և զարգացումը բոլորի համար և եվրոպական արժեքների ու սոցիալական արդյունավետության խթանումը: Դավադիր ակումբների աչքից ակնհայտորեն վրիպել է այն փաստը, որ նրանց այսօրվա կարգավիճակը ձեռք չի բերվել մեկուսացման պայմաններում։ Այն եվրոպական դինամիկ համակարգի մի մասն է, որտեղ թե՛ մեծ և թե՛ միջին ու փոքր ակումբները իրենց լուման են ունեցել բոլորի հաջողություններում և ձախողումներում։ Բոլորից առանձնանալու և բոլորի կողմից ստեղծված ժառանգությունը սեփականաշնորհելու նախաձեռնությունն անարգանք է եվրոպական, ինչպես նաև մարզական արժեքների նկատմամբ»։Հայտարարության մեջ նաև ասվում է, որ ՈՒԵՖԱ-ն և իր անդամ կազմակերպությունները, ինչպես նաև բոլոր նրանք, ովքեր սիրում են ֆուտբոլը, ամուր կանգնած են իրենց դիրքերում և բոլոր հնարավոր միջոցներով կպայքարեն վերոնշյալ ակումբների սեփականատերերի և նրանց հովանավորների այս քայլի դեմ.«Մենք գիտենք, թե այս ամենի բարոյական հիմքում ինչ է ընկած, ու կպաշտպանենք ֆուտբոլը եսասեր կլանից, որը մտահոգված չէ ֆուտբոլի ապագայով։ Մենք եվրոպական ֆուտբոլն ենք, նրանք՝ ոչ»:Հիշեցնենք` այսպես կոչված «ապահարզանի» մասին պաշտոնապես հայտարարվեց 2 օր առաջ․ եվրոպական ֆուտբոլի 12 լավագույնները՝ անգլիական «Մանչեսթր Յունայթեդ»-ը, «Արսենալ»-ը, «Չելսի»-ն, «Տոտենհեմ»-ը, «Մանչեսթր Սիթի»-ն ու «Լիվերպուլ»-ը, իսպանական «Ռեալ»-ը (Մադրիդի), «Բարսելոնա»-ն ու «Ատլետիկո»-ն, ինչպես նաև իտալական «Ինտեր»-ը, «Միլան»-ն ու «Յուվենտուս»-ը հայտարարեցին, թե հիմնում են նոր մրցաշար՝ «Սուպերլիգա»։ Ակնկալվում է, որ առաջիկայում նրանց կմիանա ևս երեք ակումբ, ըստ այդմ՝ նոր մրցաշարը կունենա 15 հիմնադիր անդամ, որոնք մշտապես կմասնակցեն խաղերին, ևս հինգ մասնակից էլ կընտրվի որակավորման փուլի արդյունքում։  "
Սպորտ,"Սուպերլիգան լավ բան չէ ֆուտբոլի երկրպագուների համար, շեշտում է Բրիտանիայի վարչապետը"," Արդիական աշխարհում ֆուտբոլն ավելին է, քան սոսկ մարզաձև, և ամենասիրված այդ սպորտին առնչվող բոլոր կարևոր լուրերն անմիջապես դառնում են բուռն քննարկումների առարկա:Ֆուտբոլային Սուպերլիգա ստեղծելու անսպասելի գաղափարը խստորեն քննադատում են ոչ միան ՈւԵՖԱ-ի և ՖԻՖԱ-ի բարձրաստիճան պաշտոնյաները կամ երկրպագուների միությունները, այլև առանձին պետությունների ղեկավարներ:Անգլիական Պրեմիեր լիգան տասնամյակներ շարունակ արժանիորեն համարվում է աշխարհում և Եվրոպայում եթե ոչ լավագույն, ապա առնվազն ամենալավ լիգաներից մեկը: Ֆուտբոլի աստղերից շատերն են երազում հանդես գալ Պրեմիեր լիգայի ակումբներում:Երեկ Սուպերլիգայի անջատական գաղափարի մասին է խոսել Բրիտանիայի վարչապետ Բորիս Ջոնսոնը: Ընդ որում, նա ոչ միայն քննադատում է գաղափարը, այլև հստակ նկատել է տալիս, որ կառավարությունը միջոցներ կձեռնարկի դրա իրականացումը խափանելու համար:«Մենք ամեն ինչ կանենք ֆուտբոլի ոլորտի իշխանությունների հետ մեր քննարկումներում, որ այդ Սուպերլիգայի նախաձեռնությունը չիրականացվի այն տեսքով, որով այս պահին է հայտնի: Դա լավ լուր չէ ֆուտբոլասերների համար: Դա ընդհանրապես լավ բան չէ այս երկրում ֆուտբոլի համար: Այս ակումբները ոչ թե պարզապես մեծանուն ակումբներ են, իհարկե, մեծանուն են, «բրենդ» են, բայց դրանք նաև ակումբներ են, որոնք պատմականորեն ծնվել են իրենց քաղաքներում, ավաններում, համայնքներում: Դրանք պարտավոր են պահպանել կապն իրենց ծննդավայրում երկրպագուների հետ, դա չափազանց կարևոր է, անկեղծ եմ ասում՝ դուրս չի գալիս այս նախաձեռնությունը, և մենք պետք է քննարկենք, տեսնենք, թե ինչ կարող ենք անել», - ասել է Բորիս Ջոնսոնը:Է՛լ ավելի խիստ է խոսել Մեծ Բրիտանիայի թվային տեխնոլոգիաների, մշակույթի, մեդիայի և սպորտի նախարար Օլիվեր Դաուդենը:«Ֆուտբոլը մեր ազգի գեներում է, մենք ենք այն հորինել, մենք ենք նպաստել ամբողջ աշխարհում դրա տարածմանն ու զարգացմանը: Ավելի քան մեկ դար ֆուտբոլը բրիտանացու սրտում է: Ֆուտբոլային ակումբները ոչ թե պարզապես բիզնես են, այլ ամբողջ երկրում համայնքների կյանքի կարևոր գործոն, կարծում եմ՝ այս խորհրդարանի բոլոր պատգամավորին է վրդովեցրել Եվրոպայի անջատական լիգա ստեղծելու մի քանի ակումբների դավադրությունը», - ասել է սպորտի նախարարը:Ֆուտբոլային Սուպերլիգայի վիճահարույց գաղափարի շուրջ թեժ քննարկումները շարունակվում են:   "
Սպորտ,"ՈՒԵՖԱ-ն, ՖԻՖԱ-ն, ազգային ֆեդերացիաները խստորեն քննադատում են Սուպերլիգա հիմնելու՝ Եվրոպայի առաջատար ակումբների գաղափարը"," Ցինիկ նախագիծ, փող աշխատելու միջոց ու անհաջող սեպարատիզմ՝ այսպես են ՈՒԵՖԱ-ն ու ՖԻՖԱ-ն բնորոշում եվրոպական առաջատար ակումբների՝ սեփական մրցաշարը ստեղծելու նախաձեռնությունը։Այսպես կոչված «ապահարզանի» մասին պաշտոնապես հայտարարվեց անցած գիշեր․ եվրոպական ֆուտբոլի 12 լավագույնները՝ անգլիական «Մանչեսթր Յունայթեդ»-ը, «Արսենալ»-ը, «Չելսի»-ն, «Տոտենհեմ»-ը, «Մանչեսթր Սիթի»-ն ու «Լիվերպուլ»-ը, իսպանական «Ռեալ»-ը (Մադրիդի), «Բարսելոնա»-ն ու «Ատլետիկո»-ն, ինչպես նաև իտալական «Ինտեր»-ը, «Միլան»-ն ու «Յուվենտուս»-ը հայտարարեցին, թե հիմնում են նոր մրցաշար՝ «Սուպերլիգա»։ Ակնկալվում է, որ առաջիկայում նրանց կմիանա ևս երեք ակումբ, ըստ այդմ՝ նոր մրցաշարը կունենա 15 հիմնադիր անդամ, որոնք մշտապես կմասնակցեն խաղերին, ևս հինգ մասնակից էլ կընտրվի որակավորման փուլի արդյունքում։Մրցաշարը հովանավորելու է ամերիկյան JPMorgan ներդրումային բանկը, ընդ որում, հիմնադիր մասնակիցները խաղերը չսկսած, միայն սուպերլիգային միանալու համար կստանան երեքուկես միլիարդ եվրո՝ ենթակառուցվածքների բարեփոխման ու քովիդի վնասները մեղմելու համար։«Մենք մտադիր ենք ՈՒԵՖԱ-ի ու ՖԻՖԱ-ի հետ քննարկել ընդհանուր համագործակցությունը, որպեսզի լավագույն հեռանկարներն ապահովենք ինչպես նոր մրցաշարի, այնպես էլ ֆուտբոլի համար», - անցած գիշեր հայտարարեցին Սուպերլիգայի հիմնադիրները։ՈՒԵՖԱ-ն ու ՖԻՖԱ-ն շտապեցին արձագանքել, որ անջատականների հետ քննարկելու, առավել ևս համագործակցելու որևէ միտք չունեն։«Մենք մնում ենք միասնական՝ կանգնեցնել այս ցինիկ նախաձեռնությունը, նախագիծ, որն առաջ է տանում մի քանի ակումբների եսասիրական շահերը, երբ հասարակությունն առավել քան երբևէ համերաշխության կարիք կունի», - հայտարարել են ՈՒԵՖԱ-ն, ՖԻՖԱ-ն, ինչպես նաև անգլիական, իսպանական, իտալական առաջնություններն ու ֆուտբոլային ֆեդերացիաները։ Վերջիններս զգուշացրել են, որ պատրաստ են ձեռնարկել հնարավոր բոլոր միջոցները նոր մրցաշարը կասեցնելու համար։«Ֆուտբոլիստները, որ կխաղան այդ մրցաշարում, իրավունք չեն ունենա մասնակցել աշխարհի կամ Եվրոպայի առաջնությանը», - հայտարարել է Եվրոպական ֆուտբոլային ասոցիացիաների միության՝ ՈՒԵՖԱ-ի ղեկավար Ալեքսանդր Չեֆերինը։Անջատականներն ընկրկելու միտք չունեն․ AP-ի ու Reuters-ի տրամադրության տակ է հայտնվել նրանց նամակը՝ ՈՒԵՖԱ-ին և ՖԻՖԱ-ին։ «Դուք ձեր հայտարարություններով ստիպում եք մեզ պաշտպանական քայլեր ձեռնարկել», - գրել են Սուպերլիգայի հիմնադիրները՝ տեղեկացնելով, որ արդեն իսկ դիմել են դատարան՝իրենց իրավունքները երաշխավորելու նպատակով։ Թե որ դատարան՝ նամակը չի հստակեցնում։«Սա ուղղակի պատերազմ է մեր դեմ, ընդ որում, ոչ թե քաղաքացիական, այլ միջուկային», - Sky Sports-ին ասել է Սուպերլիգայի հիմնադիր անգլիական վեց ակումբներից մեկի ներկայացուցիչը՝ անանուն մնալու պայմանով։Մինչ ֆուտբոլային աշխարհի ղեկավարներն ու մենեջերները սպառնում են ուժերը չափել դատարաններում, երկրպագուներից շատերն են արձանագրում՝ սպորտում չպիտի լինեն ընտրյալներ, իսկ լավագույնները պետք է որոշվեն խաղադաշտում։«Սրանից կարող են օգտվել միայն հարուստ ակումբները՝ «Միլանը», «Ինտերը», «Յուվենտուսը», «Ռեալ Մադրիդը»․․․ ՈՒԵՖԱ-ն դեմ է, և ես համամիտ եմ նրանց հետ։ Չի կարելի այսպես վարվել»«Երբ տեսնում եմ, թե ինչպես են երեխաները բակում ֆուտբոլ խաղում, հիանում եմ, կարծես մեր ազգային հավաքականի խաղն եմ դիտում։ Մինչդեռ այդ ակումբները ուզում են ֆուտբոլը շքեղություն դարձնել․․․ Ֆուտբոլը ընտրյալներինը չէ, դա ամենաժողովրդական բանն է, որ եղել է, և այդպիսին էլ պետք է մնա»։«Սա ուղղակի աղետ է, առանց Սերիա Ա-ի խաղերի ու Չեմպիոնների լիգայի ֆուտբոլն ինձ համար այլևս ֆուտբոլ չէ։ Իրենց այդ որոշմամբ նրանք իսկապես ոչնչացնում են խաղը»։«Մենք Պրեմիեր լիգայում այնքան հաղթանակ ենք տարել, որքան «Տոտենհեմը», սակայն ուզում ենք հավաստիացնել, որ սուպերլիգային չենք մասնակցելու», - ծաղրական տոնը չթաքցնելով՝ Թվիթերում գրել է իռլանդական ակումբներից մեկը։Մոսկովյան «Սպարտակը» շտապել է դիմել իրենց ակումբներից հիասթափված երկրպագուներին․ - «Կարծում եք Ձեզ դավաճանե՞լ են, նոր ակո՞ւմբ եք փնտրում սատարելու համար։ Մենք այստեղ ենք», - գրել են ռուս ֆուտբոլիստները։Մարզական մեկնաբանները փաստում են, որ ազդեցիկ ակումբները վաղուց են սկսել պայքարը՝ ՈՒԵՖԱ-ից ու ՖԻՖԱ-ից պահանջելով անկախության ավելի մեծ աստիճան ու ավելի շատ ֆինանսական միջոցներ։ ՈՒԵՖԱ-ն խոստացել էր բարեփոխել մրցաշարերը, այդ թվում՝ Չեմպիոնների լիգան։ Առաջարկված փոփոխությունները, սակայն, ըմբոստ տասներկուսի պահանջները, ամենայն հավանականությամբ, չէին բավարարել։Ինչպիսին էլ լինի այս տարաձայնության ելքը, մեկ բան հստակ է՝ ֆուտբոլիստները չպետք է տուժեն, զգուշացրել է Ֆուտբոլիստների համաշխահային ընկերակցությունը՝ ընդգծելով․ - «Մենք վճռականորեն դեմ կկանգնենք, եթե կողմերից որևէ մեկը փորձի ոտնահարել ֆուտբոլիստների իրավունքներն ու արգելի նրանց մասնակցությունը այս կամ այն խաղին, կամ ազգային հավաքականների հանդիպումներին»։   "
Սպորտ,Գյումրեցի բոլոր ծանրամարտիկները Եվրոպայի առաջնությունից վերադարձել են մեդալներով," «Ունենք մեկ ոսկե մեդալ, մեկ արծաթե մեդալ, երկու բրոնզե մեդալ։ Հինգն էլ մեդալակիրներ են․ նաև Ռաֆայել Հարությունյանը մեդալ նվաճեց մեկ վարժությունից։ Ցավոք սրտի, մի կիլոգրամ հերիք չարեց, որ ընդհանուր հաշվարկում գրավեր երրորդ տեղը», - հավելում է Ղազարյանը։Չնայած անձրևին, քաղաքի մուտքի մոտ ծանրարդներին դիմավորելու էին եկել մարզասերները: 102 կգ քաշային կարգում առաջին 2 հորիզոնականները զբաղեցրին հայ ծանրորդներ Սամվել Գասպարյանն ու Արսեն Մարտիրոսյանը։ Երրորդը՝ ադրբեջանցի մարզիկը:Եվրոպայի չեմպիոն Սամվել Գասպարյանն ասում, որ հաղթանակը կրկնապատկվեց, երբ հետեվում թողեցին ադբեջանցի ծանրորդին․ - «Էնքանով է հաճելի զգացողություն, որ հակառակորդն էլ մեր հակառակորդ երկրից էր, և կրկնապատկվեց հաղթանակի զգացողությունը։ Ավելի արտահայտիչ էր»։Սամվել Գասպարյանը իր հաղթանակները մշտապես նվիրել է Յուրի Վարդանյանին, քանի որ նրա զարմիկն է: Այս անգամ հաղթանակը պատերազմում զոհված հայ հերոսներին է նվիրել․ - «Միանշանակ, հաղթանակս նվիրում եմ մեր զոհված եղբայրներին։ Իրենց կյանքերը չխնայեցին մեր սահմանները պահելու համար, մեր պետութունը պահելու համար։ Միանշանակ նվիրում եմ նրանց հիշատակին»։Գերծանր քաշային 2 գյումրեցիներ՝ Գոռ Մինասյանն ու Վարազդատ Լալայանը նվաճեցին արծաթ ու բռոնզ: Վրացի ծանրորդ Լաշա Տալախաձեն հայ ծանրորդների նկատմամբ քաշայի առավելություն ունի՝ շուրջ 25 կգ: Գոռ Միասյանն ասում է, թե քայլ առ քայլ մոտենում է և մի օր վրացի ծանրորդին գուցեև կարողանա հաղթել, - «Անձնական արդյունքները գերազանցվում են անընդհատ։ Էս մրցումներին էլ իմ անձնական արդյունքը նորից չորս կիլոգրամ բարելավեցի։ Քիչ-քիչ մոտենում ենք, կրճատում ենք տարբերությունը, և օրերից մի օր կգա էն պահը, որ կհասնենք և կանցնենք»։Մեկ տարուց ավելի է մազրիկները միջազգային մրցումների չէին մասնակցել և, ինչպես խոստովանում է Գոռ Մինասյանը, հետ էին վարժվել․ - «Նորից զգացինք այն ամենը, ինչ որ զգացել էինք տարի, երկու տարի առաջ»։Հայաստանի հավաքականը Մոսկվայում կայացած ծանրամարտի Եվրոպայի առաջնությունում մեդալային հաշվարկում 3-րդ հորիզոնականն է զբաղեցրել՝ հայ ծանրորդները 8 մեդալ էին նվաճել՝ 2 ոսկե, 2 արծաթե և 4 բրոնզե: "
Սպորտ,Հայաստանը երրորդ տեղը գրավեց ծանրամարտի Եվրոպայի առաջնությունում," Մոսկվայում ապրիլի 3-11-ը անցկացված ծանրամարտի Եվրոպայի առաջնությունում Հայաստանի հավաքականը երրորդ տեղը գրավեց մեծ մեդալների և հինգերորդը՝ բոլոր մեդալների հաշվարկով։Մեծ մեդալների հաշվարկով՝ երկամարտի արդյունքներով Հայաստանի ծանրամարտիկները նվաճեցին 8՝ 2-ական ոսկե և արծաթե, 4 բրոնզե մեդալ։ Եվրոպայի չեմպիոններ դարձան Կարեն Ավագյանը և Սամվել Գասպարյանը՝ համապատասխանաբար 89 և 102 կգ քաշային կարգերում։Առաջին երկու հորիզոնականները զբաղեցրեցին Ուկրաինան և Բուլղարիան։Փոքր մեդալների հաշվարկով՝ պոկում և հրում վարժությունների արդյունքներով Հայաստանը նվաճեց 23՝ 5 ոսկե, 9-ական արծաթե և բրոնզե մեդալ։Այս հաշվարկով առաջին չորս տեղերը գրավեցին Ուկրաինան, Բուլղարիան, Վրաստանը և Ռումինիան, ընդ որում բոլորը՝ Հայաստանից քիչ մեդալներով։ Հայաստանից շատ՝ 24 փոքր մեդալ նվաճեց միայն Ռուսաստանի հավաքականը, որը, սակայն, երկու աղյուսակներում համապատասխանաբար 8-րդը և 10-րդն է։Հայաստանից փոքր ոսկե մեդալ նվաճեց Սիմոն Մարտիրոսյանը՝ 109 կգ քաշային կարգում պոկում վարժությունում։ Հայաստանին մեդալներ բերեցին նաև Գոռ Մինասյանը, Վարազդատ Լալայանը, Ռաֆիկ Հարությունյանը, Անդրանիկ Կարապետյանը, Հակոբ Մկրտչյանը, Արսեն Մարտիրոսյանը, Իզաբելլա Յայլյանը, Լիանա Գյուրջյանը։
 "
Սպորտ,Կանանց ազգային հավաքականը ևս հաղթական մեկնարկ է ապահովում. խոստանում են անհնարինն անել," Հայաստանում առաջին անգամ անցկացվող կանանց ֆուտբոլի միջազգային ընկերական մրցաշարում Հայաստանի հավաքականը հաղթանակով է մեկնարկել։«Հիասթափվում էինք, բայց հետո հասկացանք, որ պետք չի հիասթափվել, հակառակը` պիտի ուժեղ լինենք, համբերատար լինենք ու վստահ լինենք, որ մի օր լավ է լինելու, ու այդ օրը եկավ», - ասում է կանանց Հայաստանի ազգային հավաքականի պաշտպան Անի Ղուկասյանը։Նա արդեն 10 տարի է` ֆուտբոլով է զբաղվում։ Ասում է՝ իրենց հատկապես ոգևորել են տղամարդկանց ֆուտբոլի հավաքականի վերջին շրջանում գրանցած հաղթանակները. «Ազդեցություն շատ մեծ է թողել, մեզ բոլորիս շատ մեծ ուժ է տվել, որ մենք էլ պետք է նույն արդյունքը ցույց տանք։ Առաջինը մեր ազգի համար, երկրորդը մեզ համար, երրորդը մեր մարզիչների համար։ Իմ կարծիքով` անելու ենք ամեն ինչ, ամենաանհնարինը, որ լավ լինի, ու նույն արդյունքը մենք ցույց տանք»։Կանանց հավաքականի կենտրոնական պաշտպան, 21-ամյա Մարիա Սախինովան պրոֆեսիոնալ ֆուտբոլով զբաղվում է արդեն 6 տարի։ Ասում է՝ իրենք կկոտրեն կարծրատիպերը, թե կանայք և ֆուտբոլը համատեղելի չեն՝ տեսանելի արդյունքներ գրանցելով. «Այս տեմպերով ես տեսնում եմ մեր ապագան շատ լավ, մենք կգրանցենք արդյունքներ և կհասնենք մեր նպատակներին»:«Գրեցինք լրիվ ուրիշ ուղի, նոր ճանապարհ Հայաստանում կանանց ֆուտբոլի զարգացման համար, մինչ օրս շարժվում ենք այդ ճանապարհով», - հավելում է ՀՖՖ գործկոմի անդամ, կանանց ֆուտբոլի բաժնի պետ Աննա Թադևոսյանը։Վերջինիս փոխանցմամբ` մի շարք նորություններ ունեն, օրինակ՝ հավաքական են հրավիրել նաև սփյուռքում հանդես եկող ֆուտբոլիստներին. «Ամերիկայի Միացյալ Նահանգներում, կոնկրետ Կալիֆոռնիայում մենք ունենք մեծ քանակությամբ ֆուտբոլիստուհիներ` հայեր, որոնք խաղում են և ակումբային, և դպրոցում, և քոլեջում, և մենք գտանք համարյա այն բոլոր խաղացողներն, որոնք մեզ պետք էին, հրավիրեցինք հավաքական, և 2020 թվականին, երբ որ առաջին հավաքը կայացավ, և առաջին ընկերական խաղը Լիտվայի դեմ, նրանք համարյա բոլորը ներկա էին: Այսօր արդեն ունենք շատ լավ, բալանսավորված միքս թիմ՝ խաղացողներ Հայաստանից և խաղացողներ ԱՄՆ-ից, որը շատ լավ օգուտ է տալիս, որովհետև հոգեբանության խնդիր կա, իրենք շատ լավ իրար հասկանում են»:Կանանց հավաքականը ոչ մի կերպ չի զիջելու տղամարդկանց հավաքականին, ասում է Թադևոսյանը` հավելելով՝ խաղում են հաղթելու համար. «Ազգային հավաքականը այս մրցաշարով պետք է ցույց տա բոլորին, որ այո, Հայաստանում կանայք կարող են խաղալ ֆուտբոլ, այո, կարող են հաղթել»:   "
Սպորտ,"«Միշտ մտածել եմ, որ հենց առաջին հավաքի ժամանակ ինձ դրսևորեմ ամենալավ ձևով». Ժիրայր Շաղոյան"," 19 տարեկան Ժիրայր Շաղոյանը Հայաստանի ազգային հավաքականում իր նորամուտը նշեց մարտի 28-ին՝ Աշխարհի 2022 թվականի առաջնության ընտրական փուլի Իսլանդիայի դեմ խաղում, ապա մասնակցեց նաև Ռումինիայի հետ հանդիպմանը։Ժիրայր Շաղոյանը 21-րդ դարում ծնված առաջին ֆուտբոլիստն է, ով հանդես է եկել Հայաստանի հավաքականում։ Անցկացրել է 2 խաղ, երկուսն էլ հաղթական ավարտով։«Տպավորությունները շատ մեծ էին, և միշտ մտածել եմ, որ պիտի հենց առաջին հավաքի ժամանակ ինձ դրսևորեմ ամենալավ ձևով: Ինձ շատ օգնեցին ֆուտբոլիստները իրենց խորհուրդներով, իրենց օգնություններով, որ ես շուտ ինտեգրվեմ թիմին», - նշեց Շաղոյանը:

Ընտրանու ամենաերիտասարդ նորեկ ֆուտբոլիստը պատմում է գլխավոր մարզչի առաջադրանքի, խորհուրդների ու իր կարողությունների մասին. «Մարզիչն ինձ երկրորդ խաղին օգտագործեց ձախ եզրում, և շատ մեծ սրություն մտցրի հանդիպման ընթացքում, որն էլ օգնեց մեր թիմին ավելի մեծ ուժով գրոհել: Մարզիչը ինձ միշտ էլ ասել է, որ «պիտի առաջ բացվես», որովհետև դու արագություն ունես, և հենց էդ հասկանալով էդ կարգով պիտի օգնեմ թիմին, որպեսզի ավելի էֆեկտիվ գործողություններ կատարենք»:

Զորակոչային տարիքի մարզիկներին միավորող ԲԿՄԱ-ի կիսապաշտպան Շաղոյանն առաջնահերթ է համարում երիտասարդներին հնարավորություն տալ՝ դրսևորվելու ու արդյունքի հասնելու։

«Մեկ խաղակեսը բավականին մեծ ժամանակ է երիտասարդ ֆուտբոլիստի համար հավաքականի կազմում, բայց ես միշտ մտածել եմ, որ պետք է ֆուտբոլիստին շանս տալ, հնարավորություն տալ, որպեսզի նա իրեն դրսևորի: Ճիշտ է շատ քիչ մարզիչներ են դա անում, հիմա վստահ եմ, որ բոլոր մարզիչները տեսնում են այս ամենը, չգիտեմ՝ կանեն, թե չեն անի, բայց այս մարզիչը ապացուցեց, որ դա ճիշտ է, և հիմա նա ավելի շատ ֆուտբոլիստների կարող է վստահել այդ հավաքականում», - ընդգծեց Շաղոյանը:

Հավաքականում նորամուտը գոլով նշած ամենաերիտասարդ 2-րդ ֆուտբոլիստը 20-ամյա Էդուարդ Սպերցյանն է։

«Հաղթանակը բոլորինն է»,- Հայաստանի ազգային հավաքականի գլխավոր մարզիչ Խոակին Կապառոսը թեև ֆուտբոլիստների մասին առանձին խոսել չի սիրում, այնուամենայնիվ, անդրադառնալով նորեկների խաղին, ասել է՝ նրանք շատ արագ կարող են հավաքականի համար կարևոր խաղացողների վերածվել։

«Այո, Խոակին Կապառոսը վստահում է նոր երիտասարդների, շատ հետաքրքիր մի սերունդի, որոնց միայն մենք փաստացի տեսել ենք Հայաստանի առաջնությունում», - ասաց մարզական մեկնաբան Գևորգ Ղազարյանը:Հավաքականի նորեկները հսկայական պոտենցիալ ունեն, ասում է՝ մարզական մեկնաբանը։ Ազգային հավաքականում հանդես գալով երիտասարդները ճանաչում են ձեռք բերում, մասնագիտական նոր ճանապարհ հարթում. «Նրանք բոլորն էլ ունեն տաղանդ, նրանց բոլորի անուններն էլ եվրոպական ֆուտբոլային մասնագիտական հարթակում գրանցվեցին, նրանց հետ արդեն հաշվի են նստելու։ Եվրոպայում ինչպե՞ս են գնահատում, ազգային հավաքականներում հայտնվում են երիտասարդ ֆուտբոլիստներ և գործակալներ, այն մարդիկ, ովքեր ֆուտբոլային աշխարհից են, նրանց համար հենց դա է բացահայտումը: Նրանք երբեք չէին նայի Հայաստանի առաջին խմբի առաջնություն, այ, հենց խաղերում նրանք տեսան, որովհետև հավաքականների խաղերը, դրանք եվրոպական լուրջ և բարձր մակարդակի հանդիպումներ են. հենց այդտեղ են նրանք տեսնում, որ այս ֆուտբոլիստը, ում վստահել են, նա բանի պե՞տք է, թե՞ ոչ»:   "
Սպորտ,Հայաստանի ֆուտբոլի ազգային հավաքականը «պատմություն է կերտում»," «Ութ խաղ առանց պարտության, չորս անընդմեջ հաղթանակ, լավագույն արդյունքը երբևէ, առաջին անգամ չորս խաղ առանց պարտության աշխարհի առաջնության որակավորման փուլերում։ Հայաստանը պատմություն է կերտում 2022 թվականի աշխարհի առաջնության ճանապարհին», - սա ֆուտբոլի աշխարհի առաջնության պաշտոնական էջի թիվթերյան գրառումն է Հայաստանի ընտրանու՝ Ռումինիայի դեմ խաղում հաղթանակ տանելուց հետո։ՈւԵՖԱ-ն նույնպես որակավորման փուլի պաշտոնական էջում անդրադարձել է Հայաստանի հավաքականի պատմական հաջողությանը։ Լրատվամիջոցները նույնպես զարմացած են, ռուսական մարզական կայքերից մեկն էլ գրել է՝ «Հայաստանի հավաքականը գժվել ու հաղթել է որակավորման փուլի մեկնարկային երեք հանդիպումները։ Ռումինիայի նկատմամբ Երևանում երեկ տարած հաղթանակը կամային էր»։Վազգեն Սարգսյանի անվան հանրապետական մարզադաշտում կայացած հանդիպման առաջին խաղակեսում հաշիվը չբացվեց, ընդմիջմանը Հայաստանի հավաքականի գլխավոր մարզիչ Խոակին Կապառոսը միանգամից երեք փոփոխություն կատարեց։ Փոխարինման դուրս եկած Էդուարդ Սպերցյանն ընտրանու կազմում իր առաջին հանդիպումը նշանավորեց խփած գնդակով։ Րոպեներ անց, սակայն, ռումինացիները հավասարեցրին հաշիվը, այնուհետև առաջ անցան, Հայաստանի հավաքականը բարձր կամային հատկանիշներ, բնավորություն ցույց տալով կարողացավ խաղավարտին Վարազդատ Հարոյանի գոլի շնորհիվ հավասարեցնել հաշիվը, մի քանի րոպե անց էլ 11 մետրանոց վաստակեց, որն անվրեպ իրացրեց Տիգրան Բարսեղյանը։ Այսպիսով՝ 3։2։Նույն խմբի Գերմանիա - Հյուսիսային Մակեդոնիա զուգահեռ խաղն ավարտվեց հյուրերի անակնկալ հաղթանակով։Հայաստանի հավաքականը մեկնարկային երեք տուրերից հետո 9 միավորով միանձնյա գլխավորում է մրցաշարային աղյուսակը, Գերմանիան ու Հյուսիսային Մակեդոնիան ունեն 6-ական միավոր։Ֆուտբոլիստներն ապացուցեցին՝ զգում են, թե ինչ է նշանակում Հայաստանի հավաքականի մարզաշապիկը, հետխաղային ասուլիսի ընթացքում ասաց ընտրանու իսպանացի գլխավոր մարզիչ Խոակին Կապառոսը:«Ես ուրախ եմ, որ նման հաջողության հասանք: Այս հաջողությունը պատկանում է մեր երկրին, երկրպագուներին, ֆուտբոլիստներին: Նրանք ամբողջ նվիրվածությամբ այս ընթացքում խաղացին, ջանք ու եռանդ չխնայեցին, այնպես որ այս հաղթանակը մեր երկրի հաղթանակն է», - նշեց գլխավոր մարզիչը:Գալիք տարում Քաթարում կայանալիք աշխարհի առաջնության եզրափակիչ փուլի ուղեգիր կվաստակեն որակավորման խմբերում առաջին հորիզոնականը զբաղեցրած թիմերը: Այն ընտրանիները, որոնք մրցաշարը կեզրափակեն երկրորդ տեղում, Ազգերի լիգայի խմբերում հաղթած լավագույն հավաքականների հետ կխաղարկեն մնացած ուղեգրերը: Ընդհանուր առմամբ Եվրոպան աշխարհի առաջնությունում կներկայանա 13 հավաքականներով։Հավաքականի հաղթանակը հեռուն նայելու հնարավորություն է տալիս, կարծում է Հանրային հեռուստաընկերության մարզական մեկնաբան Գևորգ Ղազարյանը. «Եթե մենք անգամ պարտվենք մյուս բոլոր հանդիպումներում, պարզապես իմանալով, որ խմբի սկզբնական դրությամբ Մակեդոնիայի և Լիխտենշտեյնի հետ դեռևս ունենք երեք խաղ անցկացնելու, որոնք թերևս պետք է փորձենք հաղթել, դա նշանակում է ևս 9 միավոր: Երբ մենք ունենք 9 միավոր և գումարում ենք այդ 9 միավորը, ստացվում է 18, որն ինքնին արդեն ավելի շատ է, քան այն 17 միավորը, որը հավաքել էր այն հավաքականը, որը Վարդան Մինասյանի օրոք պայքարում էր Իռլանդիայի հետ երկրորդ հորիզոնականի համար: Դա ի՞նչ է նշանակում, որ մենք փաստացի խաղի մեջ ենք մինչև այս որակավորման մրցափուլի ավարտը»:Ընտրական փուլի հաջորդ հանդիպումը Հայաստանի հավաքականն արդեն աշնանը կանցկացնի՝ սեպտեմբերին հյուրընկալվելով գերմանացիներին հաղթած Հյուսիսային Մակեդոնիային: Դեղին քարտեր կուտակելու պատճառով այդ խաղը բաց կթողնեն վերջին խաղերում աչքի ընկած Վարազդատ Հարոյանը, Խորեն Բայրամյանն ու Տիգրան Բարսեղյանը:Այդուհանդերձ լրագրող Գևորգ Ղազարյանի կարծիքով՝ հավաքականն այդ խաղում լավ կազմ կունենա. «Առանցքային ֆուտբոլիստների բացակայության պայմաններում էլ ավելի կարժևորվի Մխիթարյանի ներկայությունը: Ամեն դեպքում մենք հարձակման և կիսապաշտպանության գծում ունենք այլընտրանքներ»:Մարզական լրագրող Ռոբերտ Գասպարյանի կարծիքով՝ Հայաստանի հավաքականը երեկ իր պատմության ամենափառահեղ հաղթանակներից մեկը տարավ։ Գերմանիայի պարտության պատճառով այժմ Հայաստանի հավաքականը գլխավորում է մրցաշարային աղյուսակը, սակայն Ռոբերտ Գասպարյանն ասում է՝ ավելի լավ կլիներ, որ Գերմանիան հաղթեր:«Փաստացի ստացվում է, որ Գերմանիան պարտվեց Հյուսիսային Մակեդոնիային, Գերմանիան գազազած է, Հյուսիսային Մակեդոնիան հաղթանակի բերկրանքը զգաց, Իսլանդիայի հավաքական ջախջախեց Լիխտենշտեյնին: Մի խոսքով պայքարը նոր ուժով է բորբոքվելու հենք այդ պարտության համար», - նշեց Գասպարյանը:Հայաստանի հավաքականի հաջորդ փուլ դուրս գալու շանսերը մարզական լրագրողը դրական է համարում. «Ներքին վստահություն ունեմ, որ այս անգամ այդ բաղձալի օրը լինելու է, բայց անգամ եթե երկրորդ հորիզոնականը կամ առաջին հորիզոնականը չզբաղեցնենք, դա չի լինելու ողբերգություն, որովհետև սա ես կարծում եմ՝ նոր հաղթանակների սկիզբն է, և այսպիսի թիմով մենք վաղ թե ուշ հաստատ կմտնենք որևէ մեծ մրցաշարի եզրափակիչ փուլ»:    "
Սպորտ,Հայաստանի ֆուտբոլի հավաքականը շարունակում է հաղթարշավը," Հայաստանի ֆուտբոլի ազգային հավաքականը երրորդ անընդմեջ հաղթանակը տոնեց աշխարհի 2022 առաջնության ընտրական մրցաշարում: Չորեքշաբթի երեկոյան Երևանի Վազգեն Սարգսյանի անվան հանրապետական մարզադաշտում Հայաստանի ընտրանին 3:2 հաշվով առավելության հասավ Ռումինիայի թիմի նկատմամբ:Դրամատիկ հանդիպման հաշիվը 56-րդ րոպեին բացեց Հայաստանի հավաքականի նորեկ, Ռուսաստանի «Կրասնոդար» ակումբի ֆուտբոլիստ Էդուարդ Սպերցյանը, ով փոխարինման էր դուրս եկել երկրորդ խաղակեսի մեկնարկին: Ռումինիայի հավաքականը նախ 62-րդ րոպեին հավասարեցրեց հաշիվը, իսկ 10 րոպե անց ևս մեկ գնդակ խփեց. երկու գոլերի հեղինակն էլ Ալեքսանդրու Չիկալդաուն էր: 78-րդ րոպեին մրցավարը Գեորգե Պուշկաշին կոպիտ խաղի համար հեռացրեց խաղադաշտից, և հյուրերը մնացին 10 ֆուտբոլիստով: 87-րդ րոպեին Վարազդատ Հարոյանը հավասարեցրեց հաշիվը, երկու րոպե անց էլ Տիգրան Բարսեղյանը 11-մետրանոցից խփեց հաղթական գնդակը՝ ռումինացիները տուգանային հրապարակում վայր էին գցել Սպերցյանին:Հայաստանի հավաքականը հաղթել է ընտրական մրցաշարի բոլոր երեք հանդիպումներում և առավելագույն՝ 9 միավորով միանձնյա գլխավորում է J խմբի աղյուսակը:Նշենք, որ երեք խաղերն էլ վնասվածքի պատճառով բաց թողեց թիմի առաջատար և ավագ Հենրիխ Մխիթարյանը:Նույն օրն ավելի ուշ J խմբում Գերմանիա - Հյուսիսային Մակեդոնիա հանդիպումն ավարտվեց հյուրերի հաղթանակով՝ 2։1 հաշվով, Լիխտենշտեյնը սեփական հարկի տակ 1։4 հաշվով զիջեց Իսլանդիային:Երրորդ տուրից հետո խմբի մրցաշարային աղյուսակում 6-ական միավորով Հայաստանին հաջորդում են Հյուսիսային Մակեդոնիան և Գերմանիան, Ռումինիան և Իսլանդիան 3-ական միավորով կիսում են 4-5-րդ տեղերը, աղյուսակը եզրափակում է Լիխտենշտեյնը, որն առայժմ միավոր չի վաստակել:Չորրորդ տուրի հանդիպումները կկայանան արդեն աշնանը՝ սեպտեմբերի 2-ին Խոակին Կապառոսի սաները կհյուրընկալվեն Հյուսիսային Մակեդոնիային:   "
Սպորտ,Հայաստանի ֆուտբոլի հավաքականն այսօր ընդունում է Ռումինիայի ընտրանուն," Այսօր երեկոյան, ժամը 20-ին Երևանի Վազգեն Սարգսյանի անվան հանրապետական մարզադաշտում Հայաստանի ֆուտբոլի ազգային հավաքականը կընդունի Ռումինիայի ընտրանուն։2022-ին Կատարում կայանալիք աշխարհի առաջնության որակավորման փուլի մեկնարկային երկու հանդիպումները ազգային հավաքականի ֆուտբոլիստները հաղթել են և այժմ 6 միավորով J խմբի առաջին հորիզոնականը կիսում են Գերմանիայի հավաքականի հետ։Երեկ կայացած նախախաղային ասուլիսի ընթացքում Հայաստանի ընտրանու գլխավոր մարզիչ Խոակին Կապառոսն ասաց․ - «Ռումինիան շատ նման է մեզ՝ խաղալով ուղղահայաց և բարձր արագությունների վրա, ունենալով երիտասարդ ֆուտբոլիստներ։ Շատ լավ թիմ է, խաղադաշտում շատ հստակ պատկերացնում են իրենց խնդիրները։ Այնպես որ՝ մեզ դժվար խաղ է սպասում»։Լիխտենշտեյնի և Իսլանդիայի հետ հաղթական խաղերում Հայաստանի ընտրանին 4 պաշտպան, 4 կիսապաշտան, 2 հարձակվողներով էր խաղում, արդյո՞ք դա թիմի հիմնական տակտիկական սխեման է դարձել։ «Ոչ, մենք ամեն խաղին պատրաստվում ենք՝ հաշվի առնելով մեր մրցակիցներին։ Ցանկանում ենք, որ մեր թիմը նույնականացնի իրեն որոշակի խաղային սիստեմի հետ։ Սա, սակայն, ձեռք չի բերվում մեկ օրում, տասն օրում, մեկ ամսում, ժամանակ է պահանջվում սրա համար», - հարցին արձագանքեց Կապառոսը՝ հավելելով․ - «Բայց մենք պետք է առաջին հերթին գոհ լինենք նրանից, որ ֆուտբոլիստները շատ համապատասխան ձևով տրամադրված են»։Իսպանացի մասնագետի գլխավորությամբ Հայաստանի հավաքականը 7 խաղ անընդմեջ չի պարտվել՝ դրանցից 5-ը հաղթելով:Երեք օր առաջ Երևանում Իսլանդիայի հետ կայացած հանդիպման լավագույն ֆուտբոլիստներից Տիգրան Բարսեղյանի խոսքով՝ Կապառոսը թիմի մտածելակերպն է փոխել։ «Որովհետև հիմա լրիվ ուրիշ ձև ենք մտածում ու պատրաստվում խաղերին։ Ու նոր մարզչի հետ նոր մտքեր են եկել, ու մենք սկսում ենք իրագործել ու ավելի շատ ենք հավատում մեր ուժերին», - ասաց նա։Հայաստանի հավաքականը երբեք չի հաղթել ռումինացիներին․ Բարսեղյանը շատ կարճ է արձագանքում վիճակագրությանը՝ «Իսլանդիային էլ չէինք հաղթել»։Այս հանդիպմանը նույնպես մարզադաշտից թիմին կերկրպագեն մարզասերները՝ կորոնավիրուսի պատճառով սահմանափակ քանակով։ Վաճառվել են բոլոր տոմսերը։ Երկրպագուների ՖԱՖ շարժումն էլ երեկոյան երթ է անցկացնելու դեպի մարզադաշտ։  "
Սպորտ,ՖԻՖԱ-ն շոկային է որակել Հայաստանի հավաքականի հաջողությունը," Հայաստանի ֆուտբոլի ազգային հավաքականը, աշխարհի 2022 թվականի առաջնության որակավորման փուլի երկրորդ տուրում տանը 2։0 հաշվով հաղթելով Իսլանդիայի ընտրանուն, յուրօրինակ ռեկորդ գրանցեց` իր պատմության մեջ առաջին անգամ ԱԱ որակավորման փուլի մեկնարկում երկու անընդմեջ հաղթանակ տանելով: Այս մասին հայտնեց անգամ աշխարհի առաջնության թվիթերյան պաշտոնական էջը։Սա Հայաստանի հավաքականի միակ տպավորիչ ցուցանիշը չէր. ընտրանու դարպասապահ Դավիթ Յուրչենկոն երրորդ խաղն անընդմեջ անառիկ պահեց սեփական դարպասը։Այսպիսով, իսպանացի գլխավոր մարզիչ Խոակին Կապառոսի գլխավորությամբ թիմն արդեն 7 խաղ անընդմեջ չի պարտվել` դրանցից 5-ը հաղթելով։Իսլանդիայի հետ հաղթական հանդիպմանն ընդառաջ ֆավորիտի կարգավիճակ ունեին հյուրերը, սակայն խաղն այլ սցենարով անցավ։ Առաջին կեսում թիմերից և ոչ մեկին չհաջողվեց բացել հաշիվը։ Երկրորդ խաղակեսն ավելի հաջող դասավորվեց Հայաստանի ընտրանու համար։ 53-րդ րոպեին գեղեցիկ պտտեցված հարվածով գոլի հեղինակ դարձավ Տիգրան Բարսեղյանը, 74-րդ րոպեին Հայաստանի առավելությունը կրկնապատկեց փոխարինման դուրս եկած Խորեն Բայրամյանը։Մեկնարկային երկու տուրերից հետո Հայաստանի հավաքականը կիսում է J խմբի առաջին հորիզոնականը Գերմանիայի ընտրանու հետ։Հայաստանի հաջողությունը զարմացրել է նաև ՖԻՖԱ-ին, թվիթերյան գրառմամբ հավաքականի հաջողությունը աշխարհի առաջնության էջը շոկային է որակել։Մեկնարկը բարդ ստացվեց, սակայն առաջին խաղակեսի միջնամասում թիմը սկսեց ավելի շատ տիրել գնդակին, հետխաղային ասուլիսի ընթացքում ասաց Հայաստանի հավաքականի գլխավոր մարզիչ Խոակին Կապառոսը։ Կապառոսը չցանկացավ թիմից առանձնացնել գոլերի հեղինակներին. «Ես չէի ուզի նշել հատուկ այս երկու ֆուտբոլիստներին, կնշեի ամբողջ թիմի խաղը, չեմ սիրում անհատապես գնահատել ֆուտբոլիստներին, քանի որ ֆուտբոլը թիմային խաղ է, և որպեսզի այս կամ այն ֆուտբոլիստը լավ խաղա, իր թիմակիցը պետք է նույնպես լավ խաղա»:Այս հանդիպմանը երկարատև դադարից հետո ներկա էին նաև երկրպագուները:«Ես կնշեի ամբողջ թիմին, ինչպես նաև մեր մարզասերներին, որոնք շատ մեծ աջակցություն մեզ ցուցաբերեցին: Պետք է խոսել ամբողջ թիմի և մարզասերների դերակատարության մասին: Միասին մենք այս ամենին հասանք», - ասաց գլխավոր մարզիչը:Երկու օրից Վազգեն Սարգսյանի անվան Հանրապետական մարզադաշտում Հայաստանի ընտրանին կհյուրընկալի ռումինացիներին, այդ խաղին նույնպես երկրպագուները ընտրանուն կաջակցեն տրիբունաներից։Մարզական լրագրող Ռոբերտ Գասպարյանի խոսքով՝ հավաքականը Խոակին Կապառոսի գլխավորությամբ զարմացնում է, ընտրանին երեկ ցույց տվեց, որ որևէ մրցակցից չի վախենում. «Իսլանդիան Լիխտեյնշտեյն չէ և Լիխտեյնշտեյնի դարպասին մեկ գնդակ, Իսլանդիայի հավաքականի դարպասը երկու գնդակ, սպասում ենք երկրաչափական պրոգեսիայով 3 գնդակ Ռումինիայի հավաքականի դարպասը»:Քաթարում 2022-ին կայանալիք աշխարհի առաջնության ուղեգիր կվաստակեն որակավորման փուլի խմբերում առաջին տեղը զբաղեցրած թիմերը: Այն հավաքականները, որոնք կավարտեն մրցաշարը երկրորդ տեղում, կխաղարկեն մնացած ուղեգրերը, ընդհանուր առմամբ Եվրոպայից աշխարհի առաջնությանը կմասնակցի 13 հավաքական:Ռոբերտ Գասպարյանի խոսքով` հավաքականի առջև ամեն խաղում միավոր վաստակելու խնդիր է դրված. «Եթե ամեն խաղում հաղթի թիմը, կարող է հանգիստ գրավել երկրորդ տեղը կամ ինչու ոչ առաջին հորիզոնականը, բայց ամեն ինչի մասին երևի թե չընկնենք այսպես երազանքների հետևից»:Կապառոսը, գլխավորելով հավաքականը, թիմին նոր լիցք է հաղորդել, ասում է մարզական լրագրողը: Ըստ նրա` նախկինում թիմը շատ էր կախված անհատ ֆուտբոլիստներից, օրինակ` այս խաղերին չմասնակցող Հենրիխ Մխիթարյանից։ Գասպարյանի խոսքով` իսպանացի մասնագետն աշխատել է նաև մի շարք ֆուտբոլիստների անհատական որակների վրա. «Մի փոքր նվազեցրել է, օրինակ, Կամո Հովհաննիսյանի առաջխաղացումները, որը անհամեմատ ավելի շատ էին Արմեն Գյուլբուդաղյանցի օրոք, Տիգրան Բարսեղյանին է մի փոքր ծանրաբեռնել, և ամեն դեպքում նրա աշխատանքը երևում է ամեն տեղ, բալանսավորված է խաղում Հայաստանի հավաքականը, նրա օրոք հավաքականը սկսել է գնդակ վերահսկել, ինչը գրեթե չէր երևում նախորդ մասնագետների օրոք, այսինքն` կենտրոնում գնդակի հանգիստ խաղարկումը և հետո տրամաբանական շարունակությունը շատ լավ է աշխատում Խուակին Կապառոսի օրոք»:Հանրային հեռուստաընկերության մարզական մեկնաբան Գևորգ Ղազարյանն էլ առավել քան տպավորված է հավաքականի խաղից, ասում է՝ հասկացան, որ առանց Մխիթարյանի թիմը կարող է սահուն ֆուտբոլ խաղալ. «Այսինքն` մեծ հաշվով ապագայում միանշանակ սահմանվեց, որ Հայաստանի հավաքականը գիտի, թե ինչպես խաղա Հենրիխ Մխիթարյանի հետ, հիմա արդեն մենք գիտենք, թե ինչպես պետք է խաղանք իր բացակայության պայմաններում»:Գևորգ Ղազարյանի պնդմամբ՝ պետք չէ ուղեգրի համար պայքարել, պետք է պատրաստվել յուրաքանչյուր խաղի, այնուհետև աչք գցել մրցաշարային աղյուսակի վրա. «Մենք չպետք է մրցաշարային աղյուսակում որևէ խնդիր լուծելու մասին խոսենք, պարզապես հաղթել բոլոր խաղերում, պարզապես անել առավելագույնը»:   "
Սպորտ,Հայաստանը հաղթանակ տարավ նաև Իսլանդիայի նկատմամբ," Ֆուտբոլի աշխարհի առաջնության ընտրական մրցաշարի երկրորդ տուրում Հայաստանը սեփական հարկի տակ հաղթանակ տարավ Իսլանդիայի հավաքականի նկատմամբ:Երկրորդ խաղակեսի սկզբնամասում հաշիվը բացեց Տիգրան Բարսեղյանը: Փոխարինման դուրս գալուց հետո Խորեն Բայրամյանը գրավեց Իսլանդիայի դարպասն ու հաշիվը դարձրեց 2:0:Մինչ այս աշխարհի առաջնության ընտրական փուլի առաջին տուրում Խոակին Կապառոսի սաները նվազագույն հաշվով հաղթել էին Լիխտենշտեյնին:Ընտրական J խմբում Ռումինիա - Գերմանիա հանդիպումն ավարտվեց 0։1, Հյուսիսային Մակեդոնիա - Լիխտենշտեյն խաղը՝ 5։0 հաշվով։Երկրորդ տուրից հետո խմբի մրցաշարային աղյուսակի առաջին երկու տեղերը 6-ական միավորով կիսում են Գերմանիայի և Հայաստանի հավաքականները, Հյուսիսային Մակեդոնիան և Ռումինիան 3-ական միավորով երրորդ և չորրորդ հորիզոնականներում են, աղյուսակը եզրափակում են Իսլանդիան և Լիխտենշտեյնը, որոնք միավոր չունեն։Երրորդ տուրում մարտի 31-ին Հայաստանի ընտրանին Երևանում կընդունի Ռումինիայի թիմին։ Մրցաշարի չորրորդ տուրի խաղերը կկայանան արդեն սեպտեմբերին։    "
Սպորտ,Հայաստանը հաղթանակով սկսեց ֆուտբոլի աշխարհի առաջնության ընտրական մրցաշարը," Հայաստանի ազգային հավաքականը հաղթանակով սկսեց ֆուտբոլի 2022 թվականի աշխարհի առաջնության ընտրական մրցաշարը՝ Վադուցում 1:0 հաշվով առավելության հասնելով Լիխտենշտեյնի թիմի նկատմամբ:Խոակին Կապառոսի սաների բացահայտ առավելությամբ անցած հանդիպման միակ գոլի հեղինակը դարձավ դաշտի տերերի պաշտպան Նոա Ֆրոմելթը՝ 83-րդ րոպեին Հայաստանի թիմի իրացրած տուգանայինից հետո գրավելով սեփական դարպասը:Ընտրական J խմբում հինգշաբթի երեկոյան կայացած մյուս երկու հանդիպումներում Գերմանիայի հավաքականը Դույսբուրգում 3:0 հաշվով առավելության հասավ Իսլանդիայի ընտրանու նկատմամբ, Ռումինիան, նույնպես սեփական հարկի տակ, 3:2 հաշվով հաղթեց Հյուսիսային Մակեդոնիային:Առաջին տուրից հետո մրցաշարային աղյուսակը 3-ական միավորով գլխավորում են Գերմանիան, Ռումինիան և Հայաստանը, մյուս երեք թիմերը միավորներ չունեն:Մրցաշարի հաջորդ երկու հանդիպումները Հայաստանի հավաքականը կանցկացնի Երևանում՝ մարտի 28-ին ընդունելով Իսլանդիայի, մարտի 31-ին՝ Ռումինիայի թիմերին: Ինչպես և Լիխտենշտեյնի հետ հանդիպմանը, այդ խաղերին ևս, ամենայն հավանականությամբ, չի մասնակցի Հայաստանի ընտրանու առաջատար և ավագ Հենրիխ Մխիթարյանը, ով վնասվածք է ստացել իտալական «Ռոմա»-ի կազմում միջազգային հանդիպման ժամանակ:  "
Սպորտ,Հայաստանի ֆուտբոլի ազգային հավաքականն այսօր կհանդիպի Լիխտենշտեյնի հետ," Այսօր երեկոյան, Երևանի ժամանկով 23.45-ին Հայաստանի ֆուտբոլի ազգային հավաքականը կսկսի պայքարը աշխարհի 2022 թվականի առաջնության որակավորման փուլում ՝ հյուրընկալվելով Լիխտենշտեյնին։«Մեծ խանդավառությամբ ենք մոտենում մրցաշարին՝ հույս ունենալով հնարավորինս լավ խաղալ», - երեկ կայացած նախախաղային ասուլիսի ընթացքում ասաց հավաքանի գլխավոր մարզիչ Խոակին Կապառոսը՝ շարունակելով․ - «Կփորձենք խաղ առ խաղ գնալ առաջ՝ կենտրոնանալով յուրաքանչյուրի վրա»։Ազգերի լիգայի երրորդ դիվիզիոնի խմբում հաղթելուց հետո Լինխտենշտեյնի դեմ խաղն առաջինը կլինի, երեք օր անց արդեն Երևանում Հայաստանի հավաքականը կընդունի Իսլանդիայի ընտրանում, մարտի 31-ին էլ կրկին Երևանում ուժերը կչափի Ռումինիայի հետ խաղում։Հարցին, թե առաջիկա երեք խաղերի արդյունքում վաստակած քանի՞ միավորը կբավարարի մարզչին, իսպանացի Կապառոսն ասաց՝ ամբողջությամբ կենտրոնացած են Լիխտենշտեյնի դեմ հանդիպմանը՝ այնուհետև կմտածեն հաջորդ խաղերի մասին։«Ես մաթեմատիկոս չեմ, մարզիչ եմ և կարող եմ ասել, որ մենք լիովին կետրոնացած ենք առաջին խաղի վրա և ցանկանում ենք 3 միավոր վաստակել», - ասաց Կապառոսը։Լրագրողների հարցերին պատասխանեց նաև հավաքականի պաշտպան Հովհաննես Համբարձումյանը։ Լրացնելով մարզչին՝ ֆուտբոլիստն ասաց՝ պետք է հանդիպումից հանդիպում բարելավել խաղը։«Հայտնվել ենք բարդ խմբում, բայց պետք է ամեն ինչ անենք, մեր ուժերը մաքսիմում ներդնենք ամեն խաղում՝ խաղից խաղ՝ թե՛ բարելավենք մեր խաղը, թե՛ լավ արդյունքներ գրանցենք, իսկ վերջում արդեն պարզ կլինի, թե որ տեղը կզբաղեցնենք ու կկարողանանք դուրս գալ խմբից, թե՝ ոչ», - ասաց հավաքականի պաշտպանը։Համբարձումյանը պատրաստվում է ամբողջ ուժերը ներդնել՝ առաջիկա խաղերում հնարավորինս լավ արդյունք ցույց տալու համար։Հայաստանի հետ որոկավորման J խմբում ընդգրկված է Գերմանիայի հավաքականը, որի հետ ընտրանին աշնանը կխաղա։Կատարում կայանալիք 2022-ի աշխարհի առաջնության ուղեգիր կվաստակեն որակավորման փուլում առաջին տեղը զբաղեցրած թիմերը։ Հավաքականները, որոնք մրցաշարը կեզրափակեն երկրորդ տեղում, այլ թիմերի հետ կխաղարկեն ԱԱ ուղեգրերը։  "
Սպորտ,Երկրպագուները կկարողանան ներկա գտնվել Հայաստանի հավաքականի առաջիկա հանդիպմանը` սահմանափակումներով ," Գրեթե մեկ ու կես տարի անց Հայաստանի ֆուտբոլի ազգային հավաքականի առաջիկա հանդիպմանը կկարողանան ներկա գտնվել նաև ֆուտբոլասերները. ճիշտ է սահմանափակումներով՝ նստարանների քանակի ընդամենը 30 տոկոսի չափով։ Կորոնավիրուսի պատճառով հանդիպումներն անցնում էին առանց երկրպագուների։Մարտի 28-ին Հայաստանի հավաքականը Վազգեն Սարգսյանի անվան Հանրապետական մարզադաշտում 2022 թվականի աշխարհի առաջնության որակավորման փուլի շրջանակում կհյուրընկալի Իսլանդիայի ընտրանուն, այս հանդիպման տոմսերն արդեն վաճառվում են։ Երեք օր անց էլ՝ մարտի 31-ին, կրկին Երևանում հավաքականն իր ուժերը կչափի ռումինացիների հետ։ Մինչ այդ՝ մարտի 25 -ին, հավաքականը դրսում կխաղա Լիխտեյնշտայնի ընտրանու դեմ։Այս հանդիպումներին ֆուտբոլասերներն անհամբեր սպասում են. «Շատ սպասված պահ է բոլոր երկրպագուների, ֆուտբոլասերների համար, որովհետև տեսնում ենք խաղերում թե Հայաստանի հավաքականի, թե մինչև երկրպագուների գալը, Հայաստանի առաջնության, թե եվրոպական ֆուտբոլում առանց երկրպագուների խաղը այն չի մի տեսակ, ոնց որ չկա այն էնտուզիազմը ոչ դաշտում, ոչ էլ դիտարժանությունը համեմատաբար շատ է ընկնում առանց երկրպագուների»:Երկրպագուների ՖԱՖ շարժումը պատրաստվում է առաջիկա հանդիպումներին, սակայն մանրամասներ առայժմ չեն հայտնում։ ՖԱՖ անդամ Մհեր Խուդավերդյանը վստահ է՝ երկրպագուների ներկայությունը ոգևորելու և օգնելու է թիմին. «Հավաքականից սպասումներն իրոք շատ մեծ են, ու հույս ունենք` մենք էլ մեր` խաղադաշտում լինելով, մեր անմնացորդ նվիրումով ու աջակցությունով կկարողանանք հավաքականին էլ ավելի մեծ ուժ տալ, որպեսզի այս խաղերում բավականին պինդ հավաքականների դեմ` Ռումինիայի ու Իսլանդիայի հավաքականների դեմ խաղերում գրանցել ցանկալի արդյունք»:Իսպանացի մարզիչ Խոակին Կապառոսի գլխավորությամբ 2020 թվականին Հայաստանի հավաքականը լուրջ հաջողության հասավ՝ պատմության մեջ առաջին անգամ պաշտոնական մրցաշարի խմբում առաջին տեղը գրավելով։ Ազգերի լիգայի վերջին հանդիպումները համընկան պատերազմի հետ, ՈւԵՖԱ-ն որոշեց Հայաստանի և Ադրբեջանի տնային հանդիպումներն անցկացնել այլ երկրում։ Այդ պայմաններում անգամ թիմին հաջողվեց իր ենթախմբում առաջին տեղը զբաղեցնել. «Նույնիսկ առանց երկրպագուների հավաքականը կարողացավ ֆոնեմենալ արդյունք գրանցել` Ազգերի լիգայում խմբում հաղթանակը, որը կարելի է ասել` առաջին հաղթանակն էր որևէ պաշտոնական խմբում, ինչը թե երկրպագուներին, թե ֆուտբոլիստներին մեծ ոգևորություն է տվել»:Քաթարում կայանալիք աշխարհի առաջնության որակավորման փուլի նույն խմբում ընդգրկված են նաև Գերմանիայի ու Հյուսիսային Մակեդոնիայի հավաքականները, որոնց հետ առաջին հանդիպումները թիմն աշնանը կանցկացնի. «Առհասարակ կանխատեսումներ ես չեմ սիրում անել, փորձում եմ կանխատեսումներ չանել: Իհարկե, մեր սպասումները միշտ մաքսիմալն են ոչ միայն արդյունքի տեսանկյունից, այլ նաև նվիրումի տեսանկյունից: Շատ կարևոր է, որ հավաքականը նվիրվի խաղերին, այղ երեք խաղերին Լիխտեյնշտայնի, Իսլանդիայի և Ռումինիայի դեմ: Վստահ ենք, որ լինելու է այդ նվիրումը հավաքականի ֆուտբոլիստների կողմից, ու վստահ ենք, որ գրանցելու ենք ցանկալի արդյունք»:ՖԱՖ անդամն ասում է՝ հավատում են հավաքականին, որն այժմ շատ ավելի ուժեղ է, քան մի քանի տարի առաջ։  "
Սպորտ,"Լևոն Արոնյանը հեռանում է ՀՀ-ից. նախարար Դումանյանը չի համարում, թե դա իշխանության մեղքով է "," Շախմատի միջազգային ֆեդերացիայի՝ FIDE-ի վարկանիշային աղյուսակում այս ամսվա 101 լավագույն շախմատիստների ցանկում 6-րդ տեղը զբաղեցնող Լևոն Արոնյանը հեռանում է Հայաստանից։Տևական լռությունից հետո շախմատի աշխարհի գավաթակիր Արոնյանն այսօր տարածած իր հայտարարությունում ընդգծել է՝ մեկ տարուց ավելի ներկայիս կառավարության խոստումների իրագործմանը սպասելուց հետո հասկացել է, որ ստիպված է բեկումնային որոշում կայացնել ու հեռանալ հարազատ երկրից։38-ամյա հայտնի շախմատիստը նշել է, որ տարբեր երկրներից, այդ թվում՝ Միացյալ Նահանգներից, բազմաթիվ գրավիչ առաջարկներ է ստացել, բայց դրանք մերժել է` հիմնավորելով, որ այն, ինչ շախմատի զարգացման համար արվել էր Հայաստանում, ոչ մի նյութական արժեքի հետ չէր կարող համեմատել։ Իր ծավալուն տեքստում, սակայն, նա այդպես էլ չի հստակեցնում, թե որ երկիր է տեղափոխվում կամ թե որ երկրի դրոշի ներքո է այսուհետ հանդես գալու։Մամուլը գրել էր, որ աշխարհի առաջնությանը պատրաստվելու համար կառավարությունը չի կատարել Արոնյանի` գերհզոր համակարգչի ձեռք բերման ու անձնական մարզչի ֆինանսավորման հարցը, թեև Կրթության, գիտության, մշակույթի և սպորտի նախարարությունից «Ազատությանը» փոխանցել էին, որ մեկ տարվա գումարը տրվել է։ Երևանի շախմատի տան տնօրենն էլ ընդգծել էր, որ իր տեղեկություններով` Արոնյանի ու վարչապետ Փաշինյանի միջև եղած պայմանավորվածության համաձայն` կառավարությունը երեք տարի շարունակ պետք է շախմատիստին որոշակի գումար հատկացներ։Արոնյանն իր գրառմամբ ակնարկում է, որ միայն մեկ տարվա աջակցություն է ստացել:«Կարևոր է նշել, որ մեր շախմատային հաջողություններում էական գործոն էր Հայաստանի երրորդ նախագահ Սերժ Սարգսյանի անձնական ուշադրությունը և տարիներ շարունակ ցուցաբերած կարևոր աջակցությունը: 2018-ի հեղափոխությունից հետո նոր կառավարությունը խոստացավ շարունակել այդ գիծը, սակայն խոստումը սահմանափակվեց ընդամենը մեկ տարի մասնակի օժանդակությամբ, որից հետո դա էլ դադարեց», - գրել էր Լևոն Արոնյանը:Կրթության, գիտության, մշակույթի և սպորտի նախարարության միջոցով է կառավարության տրված գումարը փոխանցվում Շախմատի տանը, այնտեղից էլ՝ Արոնյանին։Արոնյանն իր տեքստում նաև նշել էր, որ բազմաթիվ անգամ փորձել է ոլորտում առկա խնդիրների վերաբերյալ իր մտահոգությունները ներկայացնել կրթության նախկին նախարար Արայիկ Հարությունյանին ու վարչապետին։«Շախմատի ասպարեզ ներխուժեցին սպորտաձևից բացարձակ անտեղյակ նորաթուխ պետական գործիչներ, որոնք մեր հաջողությունները վերագրելով իրենց, սկսեցին ինքնահաստատվել՝ նույնիսկ շանտաժի միջոցով»:«Իմ մտահոգությունը իրավիճակի վերաբերյալ բազմաթիվ անգամ փորձել եմ ներկայացնել կրթության, գիտության, մշակույթի և սպորտի նախկին նախարար Արայիկ Հարությունյանին, ոլորտի այլ պատասխանատուներին, ինչպես նաև ՀՀ վարչապետին՝ նրա հետ այս 3 տարիների ընթացքում ունեցած միակ հանդիպման ժամանակ, որի համար նա խստորեն սահմանել էր 15 րոպե: Շախմատի ոլորտում կայացվող կործանարար որոշումները կասեցնելու իր բոլոր փորձերը տապալվեցին: Ես այդպես էլ չկարողացա նրանց փոխանցել այն պարզ ճշմարտությունը, որ պետական աջակցություն խնդրում եմ ոչ թե անձամբ ինձ համար, այլ մեր հաջողություններով հայրենիքին ծառայելու և փառք բերելու հնարավորության, ինչը տասնամյակներ շարունակ Հայաստանը հնարավոր է այլևս չունենա: Պատասխանը եղավ. «Մեր փորձագետները գտնում են, որ Լևոն Արոնյանը այլևս պոտենցիալ չունի»: Անմիջապես այս «դատավճռից» հետո Ստավանգերի հեղինակավոր մրցաշարին ես պարտության մատնեցի և՛ աշխարհի չեմպիոնին, և՛ աշխարհի թիվ երկու խաղացողին», - իր ֆեյսբուքյան էջում նշել է Լևոն Արոնյանը:Թե ինչ շանտաժի մասին է գրել շախմատիստը, կամ թե որ փորձագետներն են եզրահանգել, որ նա այլևս պոտենցիալ չունի, չի մանրամասնել: Այս հարցի պատասխանը մեզ չհաջողվեց պարզել նաև նախկին նախարար Արայիկ Հարությունյանից, ոչ էլ վարչապետի մամուլի խոսնակից։ԿԳՄՍ նորանշանակ նախարար Վահրամ Դումանյանը, արձագանքելով «Ազատության» հարցին՝ համարու՞մ եք, որ այս իշխանության մեղքով է Արոնյանը հեռանում երկրից, բացասական է պատասխանել. «Ոչ, չեմ համարում, շատ ցավում եմ, որ Արոնյանը նման որոշում է կայացրել: Շատ բարձր եմ գնահատում իր շախմատային նվաճումները, կարող եմ ընդամենը մեկ բան ֆիքսել իմ ունեցած տվյալների հիման վրա` չկա մի պաշտոնական պարտավորություն Արոնյանի նկատմամբ, որ նախարարությունը չի կատարել»:Ազգային ժողովի Գիտության, կրթության, մշակույթի, սփյուռքի, երիտասարդության և սպորտի հարցերի մշտական հանձնաժողովի նախագահ Մխիթար Հայրապետյանը, որ հեղափոխությունից հետո ընտրվել է Երևանի շախմատի ֆեդերացիայի նախագահ ու խոստացել օրենսդիր գործունեությանը զուգահեռ լուծել նաև շախմատի բնագավառում առկա խնդիրները, այսօր ասաց՝ Արոնյանն իրավունք ունի իրեն մեղադրելու, այն, որ ոլորտում ոչինչ չի արվել, Հայրապետյանը չի ընդունում. «Առաջիկայում կբացվի Շախմատի վարպետության բարձրագույն դպրոց: Բացի այդ, մեր լեգենդար շախմատիստը նաև նշում էր, որ վերաբերմունքը շախմատի և շախմատիստների նկատմամբ էականորեն տարբերվել է: Կարող եմ ասել, որ այո, իսկապես էականորեն տարբերվել է, որովհետև օրինակ` 2019 թվականից շախմատը հավասարեցվել է օլիմպիական մարզաձևերին պարգևավճարների, լրավճարների իմաստով, և անգամ Լևոնի հարսանիքի քավորը, որ Հայաստանի շախմատի ֆեդերացիայի նախագահն էր և ցայսօր շարունակում է մնալ այդ պաշտոնին, իր օրոք, ըստ էության, անգամ այդօրինակ հարցերը չեն լուծվել»:  "
Սպորտ,"Մրցավարները պարտավոր են խնայել ֆուտբոլի գերաստղերին, շեշտում է «Բարսելոնա»-ի մարզիչը"," Ֆուտբոլի միջազգային մրցաշարերը վերադառնում են Հին մայրցամաք: Այսօր վերսկսվում են ՈՒԵՖԱ-ի Չեմպիոնների լիգայի մրցաշարը՝ մեկնարկում են 1/8 եզրափակիչի հանդիպումները:Լարված և անկանխատեսելի խաղեր են սպասվում: Հոգ չէ, որ կորոնավիրուսի հետևանքով մարզադաշտերում կլինեն միայն թիմերը, տեխնիկական աշխատողները, պաշտոնյաների փոքրիկ խմբեր և լրագրողներ:Վիրուսը ստիպել է նույնիսկ որոշ խաղեր անցկացնել չեզոք տեղում, ինչը կապված է դաշտի տեր համարվող թիմի քաղաքում համաճարակային իրավիճակի վատթարացման հետ:Այսպես, Մադրիդի «Ատլետիկո»-ն և Լոնդոնի «Չելսի»-ն, Մյոնխենգլադբախի «Բորուսիա»-ն և «Մանչեսթր Սիթի»-ն, «Լեյպցիգ»-ը և «Լիվերպուլ»-ը խաղալու են Բուդապեշտում:Սակայն կորոնավիրուսից բացի ֆուտբոլում կա նաև մի շատ ավելի ավանդական պատուհաս: Խոսքը վնասվածքների մասին է:Այսօր տեղի կունենա «Բարսելոնա»-ի և «Պարի Սեն Ժերմեն»-ի հանդիպումը: Դրա ինտրիգն այն էր, որ փարիզյան թիմի գերաստղ, բրազիլացի Նեյմարը պետք է խաղար իր երբեմնի հարազատ կատալոնական ակումբի դեմ, բայց այդքան սպասված դրամատիկ ներկայացումը չի լինի:Ֆրանսիայի գավաթի մրցաշարում «Պարի Սեն Ժերմեն»-ը հանդիպել է «Կանն» թիմի հետ, որի պաշտպաններից մեկը կոպիտ է խաղացել Նեյմարի դեմ, արդյունքում բրազիլացին վնասել է ազդրը և առաջիկայում դաշտ դուրս չի գա:Ու թեպետ Նեյմարի հայտավորումը «Պարի Սեն Ժերմեն»-ի կազմում միայն դժվարություն կստեղծեր «Բարսա»-ի համար, կատալոնացիների մարզիչ Ռոնալդ Կումանն ափսոսանքով է խոսել վնասվածքի մասին: Նա ասել է, որ գերաստղերին և առաջին հերթին նրանցից ամենահայտնիներին պետք է խնայել, քանի որ նրանք համաշխարհային արժեք են:«Կարծում եմ, նախևառաջ մենք պարտավոր ենք պաշտպանել Նեյմարի, Մեսսիի, Կրիշտիանու Ռոնալդուի նմաններին, որովհետև նրանց որակներն են մեզ հաճույք պարգևում, այդ առումով մրցավարները պետք խնայեն մարզիկներին, բայց ֆուտբոլը կոնտակտային սպորտ է, առանց դրա չի ստացվի», - ասել է հոլանդացի մասնագետն, ով շատ տարիներ առաջ «Բարսելոնա»-ի առաջատար ֆուտբոլիստներից էր:Նեյմարի բացակայության պայմաններում «Պարի Սեն Ժերմեն»-ի հույսը Կիլիան Մբապեն է: Կումանի համոզմամբ, այնուամենայնիվ, սխալ կլինի ակնկալել, թե այսօրվա խաղը կվերածվի Մեսսի-Մբապե առճակատման:«Սա ավելի շատ մենամարտ է ոչ թե երկու անձերի, այլ երկու թիմերի միջև, որոնցից մեկի կազմում աշխարհի լավագույն ֆուտբոլիստը Մեսսին է, մյուսի կազմում՝ թիմի համար նման արժեք ներկայացնող Մբապեն», - ասել է Կումանը:«Բարսելոնա» - «Պարի Սեն Ժերմեն» խաղից բացի, այսօր «Լեյպցիգ»-ը կխաղա «Լիվերպուլ»-ի հետ, իսկ վաղը տեղի կունենան «Պորտու» - «Յուվենտուս» և «Սևիլյա» - Դորթմունդի «Բորուսիա» հանդիպումները:   "
Սպորտ,Լևոն Արոնյանն առայժմ չի արձագանքում իր վերաբերյալ շրջանառվող լուրերին," Փոխարենը նրա մայրն ու ընկերուհին իրենց ֆեյսբուքյան գրառումներով ակնարկում են, թե աշխարհի առաջնությանը պատրաստվելու համար կառավարությունը չի կատարել խոստումն ու չի լուծել Արոնյանի համար գերհզոր համակարգչի ձեռք բերման ու անձնական մարզչի ֆինանսավորման հարցը։Կրթության, գիտության, մշակույթի և սպորտի (ԿԳՄՍ) նախարարությունից սակայն, նախորդ շաբաթ «Ազատությանը» փոխանցել էին, որ 2019-ին կառավարությունը փոխանցել է խոստացված 133 հազար 200 դոլարն ամբողջությամբ։Իսկ ահա Տիգրան Պետրոսյանի անվան շախմատի տան տնօրեն Հրաչիկ Թավադյանի տեղեկություններով, Արոնյանի ու վարչապետ Նիկոլ Փաշինյանին միջև եղած պայմանավորվածության համաձայն, կառավարությունը երեք տարի շարունակ պետք է շախմատիստին որոշակի գումար հատկացներ, բայց 2019-ի փոխանցումից հետո նրան գումար այլևս չի հատկացվել։Շախմատի ֆեդերացիայի փոխնախագահ Սմբատ Լպուտյանը խուսափում է հարցը մեկնաբանելուց, «Ազատությանը» միայն ասաց, որ ֆինանսական հարցերով Շախմատի տունն է զբաղվում։ Կառավարությունը գումարը փոխանցում է ԿԳՄՍ նախարարությանը, որն էլ այն հատկացնում է Շախմատի տանը ու փոխանցվում Արոնյանին։«Ինչքան ես եմ տեղյակ, ինքը վարչապետի հետ էն ժամանակ հանդիպել ա, ծրագիր ա ներկայացրել երեք տարվա, ու վարչապետը խոսք ա տվել, որ կֆինանսավորի։ Հետո, չգիտեմ ինչի, չի ֆինանսավորել․․․», - «Ազատության» հետ զրույցում ասաց Լպուտյանը։Օրեր շարունակ մեզ չի հաջողվում ո՛չ կառավարությունից, ո՛չ էլ ԿԳՄՍ նախարարությունից պարզել, թե ինչ պայմանավորվածության մասին է խոսում Շախմատի տան տնօրենը, կամ ի՞նչ ծրագիր է Արոնյանը ներկայացրել վարչապետին։«Ազատությունն» այսօր ևս մեկ փորձ է արել ու հարցն անձամբ ԿԳՄՍ նախարար Վահրամ Դումանյանին ուղղեց՝ արդյո՞ք կառավարությունը նախարարությանը գումար է փոխանցել, որպեսզի այն հատկացվի Լևոն Արոնյանին։Թեև այս թեման դեռ նախորդ շաբաթվանից է շրջանառվում, այդուհանդերձ նախարարը տեղյակ չէր. – «Այս պահին չեմ կարող պատասխանել ձեր հարցին»։38-ամյա գրոսմայստեր Լևոն Արոնյանի մայրը՝ Սեդա Արոնովան իր ֆեյսբուքյան էջում թվելով որդու կարևոր հաղթանակները, նաև անդրադարձել է 2019-ին կառավարության տրամադրած «աստղաբաշխական գումարների» մասին տեղեկատվությանը՝ ընդգծելով, որ դա որդուն հասցեագրված չի եղել, այլ փոխանցվել է Հայաստանի շախմատի ֆեդերացիային՝ հատուկ սերվերից օգտվելու թույտվություն ձեռք բերելու համար։ Այդ սերվերից օգտվել է ոչ միայն Արոնյանը:Տիկին Արոնովան պնդում է, որ Արոնյանի՝ սերվերից օգտվելու թույլտվությունը դադարեցվել է 2020 թվականից։Այս պատմության մանրամասները չի հաջողվում պարզել ո՛չ Արոնյանից, ո՛չ էլ ԿԳՄՍ-ից։ Շախմատի տան տնօրենը նույնպես հստակ պատասխան չտվեց, բայց ասաց՝ դրա համար բավականին մեծ գումար է հարկավոր։Տնօրենը նաև մանրամասնեց, թե ինչ է տալիս շախմատիստին այդ սերվերից օգտվելը․ - «Ինքը արագությունն ա բան անում և ուժեղացնում ա։ Էդ պարտիաները, որ ինքը նայում ա, քայլերը որ դնում ա, որ կոմպյուտերը վերլուծի։ Կոմպյուտերը շատ արագ և շատ որակով վերլուծում է։ Հիմա աշխարհի չեմպիոնները շատ հզոր կոմպյուտերներ ունեն, ուժեղ սերվերի հետ միացնում են, որ շատ մարզիչներ չվերցնեն։ Սև գործը էդ կոմպյուտերներն անում են, կոմպյուտերից հետո իրենք նայում են»։Լևոն Արոնյանն այս օրերին մասնակցում է արագ շախմատի օնլայն մրցաշարին (Opera Euro Rapid)։ Թեև սկզբի մի քանի տուրերում հաղթանակ է գրանցել, սակայն վերջում դուրս է մնացել պայքարից։  "
Սպորտ,"Լպուտյանի փոխանցմամբ, առաջիկա օրերին Լևոն Արոնյանը հանդես կգա հայտարարությամբ"," Երեկվանից մամուլը գրում է, որ գրոսմայստեր, համաշխարհային օլիմպիադայի եռակի չեմպիոն, աշխահի գավաթակիր Արոնյանն այլևս չի պատրաստվում հանդես գալ հայկական դրոշի ներքո, պատրաստվում է մեկնել Միացյալ Նահանգներ՝ մշտական բնակության։«Ես առանձնապես շատ բան չգիտեմ։ Ես երեկ հետը խոսեցի, ինքը ասեց, որ մի երկու օրից ինքը իր կողմից ինչ-որ գրառում կանի», - ասաց Լպուտյանը։38-ամյա գրոսմայստերն առայժմ լռում է՝ անպատասխան թողնելով նաև շրջանառվող այն լուրերը, թե վարչապետ Նիկոլ Փաշինյանը խոստացել էր լուծել իր համար գերհզոր համակարգչի ձեռքբերման և անձնական մարզչի ֆինանսավորման հարցը, որպեսզի ինքը կարողանար պատշաճ պատրաստվել աշխարհի չեմպիոնի հավակնորդների առաջիկա մրցաշարին, բայց այդ խոստումը չի կատարվել։ՀՀԿ-ի ցուցակով Երևանի ավագանու նախկին անդամ, Հայաստանի շախմատի ֆեդերացիայի փոխնախագահ Սմբատ Լպուտյանից հետաքրքրվեցինք՝ արդյո՞ք կառավարությունը փոխանցել է խոստացված 133 հազար 200 դոլարը, ասաց՝ տեղյակ չէ։ Այնինչ կառավարության 2019-ի ապրիլի 25-ի նիստում այն ժամանակ Սպորտի և երիտասարդության հարցերի նախարարի պարտականությունները կատարող Գաբրիել Ղազարյանը այս հարցով դիմել էր վարչապետին ու ընդգծել, որ գումարը հենց շախմատի ֆեդերացիային պետք է փոխանցվի։Կրթության, գիտության, սպորտի և երիտասարդության հարցերի նախարարության իրավաբանական վարչության գլխավոր մասնագետ Ռաշիդ Գալստյանն «Ազատությանը» փոխանցեց, որ խոստացված գումարն ամբողջովին փոխանցվել է Արոնյանին․ - «Փոխանցվել է էդ տարվա կտրվածքով։ 2019 թվականի ընթացքում ամբողջ գումարը փոխանցվել է Լևոն Արոնյանին։ Դա բաղկացած է եղել մի քանի հոդվածներից՝ աշխատավարձը հոգեբանի, ֆիզիկական պատրաստության մարզչի, անձնական մարզչի համար, Արոնյանի հոգեբանի ամսեկան միջինացված ճանապարհածախսի համար, մրցումներին մասնակցելու համար և համակարգչի ձեռք բերման և պահպանման ծախսեր։ Այս վեց կետով փոխանցված ա էդ ամբողջ գումարը»։Ի դեպ, հայկական շախմատի առաջատար Լևոն Արոնյանի հարսանիքի քավորն է ՀՀ երրորդ նախագահ, Շախմատի ֆեդերացիայի նախկին նախագահ Սերժ Սարգսյանը։   "
Սպորտ,Հովանավորները հրաժարվում են ֆինանսավորել Բելառուսում կայանալիք Հոկեյի աշխարհի առաջնությունը ," Եվրոպական մի շարք խոշոր ընկերություններ հրաժարվում են ֆինանսավորել 2021 թվականի Տափօղակով հոկեյի աշխարհի առաջնությունը, եթե մրցաշարն անցկացվի Բելառուսում, որի իշխանությունները մեղադրվում են մարդու իրավունքների կոպիտ ոտնահարման մեջ։ Չեխական «Շկոդա» մեքենաներ արտադրող ընկերությունը հայտարարել է, որ 28 տարի շարունակ առաջնության հպարտ գործընկերն է եղել, սակայն այս տարի կչեղարկի ֆինանսավորումը, եթե Բելառուսը համահյուրընկալի մրցաշարը։ «Մենք հարգում և աջակցում ենք մարդու բոլոր իրավունքները», - շեշտված է ընկերության տարածած հայտարարության մեջ։ Մայիսի 21-ից հունիսի 6-ը կայանալիք սպորտային միջոցառումը Բելառուսը նախատեսում է համահյուրընակել հարևան Լատվիայի հետ։ Սակայն մի քանի եվրոպական երկրներ, այդ թվում` հենց Լատվիան, արդեն կոչ են արել մարզաձևի միջազգային ֆեդերացիային՝ ընդհատել Բելառուսի մասնակցությունը հյուրընկալման աշխատանքներին` պատճառաբանելով, որ այդ երկրի իշխանությունները նախագահ Ալեքսանդր Լուկաշենկոյի հրաժարականը պահանջող ցուցարարների նկատմամբ բռնություն են կիրառում։ Բելառուսում մրցաշարի անցկացման դեպքում հովանավորումից հրաժարվելու մասին հայտարարել է նաև գերմանական վառելիքաքսուքային նյութերի արտադրությամբ զբաղվով «Liqui Moly» ընկերությունը։ «Ներկա իրավիճակը Բելառուսում, ինչպես նաև կառավարության քաղաքականությունը, վերաբերմունքը ցուցարարների նկատմամբ և Բելառուսում մարդու իրավունքների ակնհայտ ոտնահարումները խորապես հակադրվում են մեր համոզմունքներին և արժեքներին», - հայտարարել է ընկերությունը։ Գերմանական մեկ այլ հայտնի խոշոր ընկերություն՝ «Nivea Men» կոսմետիկ միջոցների արտադրողը ևս սպառնացել է այս տարի գումար չտրամադրել առաջնության անցկացմանը` հավելելով, որ ընկերությունը դեմ է խտրականությանը և բռնության բոլոր տեսակներին։ «Մենք մեր որոշման մասին արդեն տեղեկացրել ենք Տափօղակով հոկեյի միջազգային ֆեդերացիային և կշարունակենք ուշադիր հետևել ընթացիկ քննարկումներն», - պատասխանելով բազմաթիվ օգտատերերի՝ միջոցառման ֆինանսավորումը դադարեցնելու պահանջներին, սոցցանցերից մեկում հայտնել են «Nivea Men»-ից։ Change.org առցանց հարթակում ստեղծված ստորագրահավաքին, որով պահանջ է դրվում մերժել Բելառուսում մրցույթի անցկացումը, մոտ 59 հազար մարդ է միացել։ Լատվիայի մայրաքաղաք Ռիգայի հետ մրցաշարը համահյուրընկալելու իրավունքը Մինսկը ձեռք էր բերել 2017 թվականին։ 2020-ին նախագահական ընտրություններից հետո Բելառուսում քաղաքական ճգնաժամի բռնկումից հետո Լատվիան սպառնաց հրաժարվել մրցաշարի հյուրընկալումից, եթե Բելառուսը չփոխարինվի այլ երկրով։ Երկու երկրների հարաբերությունները վատթարացան, երբ Լատվիան, ի թիվս տասնյակ այլ երկրների, հայտարարեց, որ չի ճանաչում Բելառուսում անցկացված նախագահական ընտրությունների արդյունքները և պահանջեց «ազատ և արդար» ընտրություններ։ Նախորդ տարվա օգոստոսին նախագահական ընտրությունների անցացումից հետո Բելառուսում չեն դադարում բողոքի ցույցերն ու ակցիաները։ Ընտրությունների արդյունքները չճանաչող քաղաքացիները պահանջում են 26 տարի երկիրը նախագահող Ալեքսանդր Lուկաշենկոյի հրաժարականը` հայտարարելով, որ ընտրությունների արդյունքները կեղծված են։ Մոտ 30 հազար բելառուսցի է բերման ենթարկվել, հարյուրավոր ակտիվիստներ հայտնում են իրենց նկատմամբ անմարդկային վերաբերմունքի և բռնությունների կիրառման մասին։     "
Սպորտ,"Իտալական աղբյուրները պնդում են, որ Մխիթարյանը կարող է «Ռոմայում» մնալ մինչև 2022-ի ամառ"," Իտալական աղբյուրները պնդում են, որ Հայաստանի ֆուտբոլի ազգային հավաքականի ավագ Հենրիխ Մխիթարյանը կշարունակի խաղալ իտալական «Ռոմայի» կազմում։ Այս մասին Twitter-ի իր էջում գրել է իտալացի մարզական լրագրող Ֆաբրիցիո Ռոմանոն։Սեփական աղբյուրները վկայակոչելով՝ լրագրողը պնդում է, որ «Ռոմայի» ղեկավարությունը և Մխիթարյանը համաձայնություն են ձեռք բերել, ըստ որի հայ ֆուտբոլիստի պայմանագիրը կարող է երկարաձգվել մինչև 2022 թվականի հունիս։Մխիթարյանի՝ իտալական ակումբի հետ կնքված պայմանագրի ժամկետը սպառվում է այս տարվա ամռանը։ Մխիթարյանը Լոնդոնի «Արսենալից» իտալական «Ռոմա» էր տեղափոխվել 2019 թվականին։ Ընթացիկ մրցաշրջանի 16 խաղերում Մխիթարյանը 8 գոլ է խփել, ինչպես նաև յոթ գոլային փոխանցումների հեղինակ դարձել։     "
Սպորտ,ՀՖՖ նախագահը Ազգերի լիգայի ենթախմբում գրանցած հաջողությունը համախմբվածության արդյունք է համարում," «Այն իրավիճակը, որում մենք հայտնվեցինք, աննախադեպ էր։ Բացի, Covid-19-ի հետ կապված խնդիրներից, վրա հասավ սեպտեմբերի վերջին պատերազմը, և փաստացի մեր վերջին չորս հանդիպումները պատերազմական դրության պայմաններում են անցկացվել, և երկու խաղ, որոնք ամենակարևոր մեր խաղերն էին՝ Հյուսիսային Մակեդոնիայի և Վրաստանի դեմ խաղերը, որոնք պետք է անցկացվեին Հայաստանում, անցկացվեցին արտերկրում՝ Լեհաստանում և Կիպրոսում։ Մենք գիտենք նաև, որ բացի այդ ծանրագույն հանգամանքներից, հոգեբանական վիճակից, իսկ մենք հասկանում ենք, որ բոլորս այդ օրերին առաջին հերթին մտքով ռազմաճակատում էինք․․․ Բացի դրանից, եղավ նաև Covid-19-ով այս բազմաթիվ հիվանդությունների դեպքերը արդեն վերջին երկու խաղերի ժամանակ։ Եվ այս պայմաններում այդ հաջողությունը է՛լ ավելի արժեքավոր է մեզ համար», - ասաց նա։Հայաստանի ֆուտբոլի ազգային հավաքականը անցած ամիս պատմության մեջ առաջին անգամ պաշտոնական մրցաշարի ենթախմբում գրավեց առաջին տեղը՝ նոյեմբերի 18-ին Կիպրոսում հաղթելով Հյուսիսային Մակեդոնիայի ընտրանուն։ Հավաքականը իրավունք ստացավ Ազգերի լիգայի հաջորդ մրցաշարում խաղալու ավելի բարձր՝ B դիվիզիոնում:Ֆեդերացիայի նախագահն ընդգծեց հավաքականի գլխավոր մարզիչ, իսպանացի Խոակին Կապառոսի աշխատանքը, ասաց՝ այս ժամանակահատվածում մարզիչը կարողացավ մարտունակ թիմ ստեղծել։Ի՞նչ խնդիր է դրվելու մարզչի առջև արդեն աշխարհի առաջնության ընտրական փուլում։«Հիմա մենք պետք է նախ սպասենք վիճակահանությանը։ Չնայած նրան, որ հասկանում ենք, որ հիմա արդեն Եվրոպայում, հատկապես չորս, երեք, երկու և առաջին զամբյուղներում թույլ թիմեր չկան, չեն մնացել։ Բոլոր թիմերը մարտունակ են, բոլոր խաղերը բարդ են, ինչը նաև ցույց տվեց Էստոնիայի հավաքականը նույն մեր խմբում, որը կարծես թե հետնապահ էր, բայց բոլոր թիմերից էլ միավորներ խլեց։ Ես կարծում եմ, մեր խնդիրը լինելու է մեկը, և արդեն մենք դա ձևակերպել ենք մարզչի հետ զրույցներում՝ մենք յուրաքանչյուր խաղում պետք է պայքարենք միավորների համար։ Հետո արդեն կհաշվենք այդ միավորները և կտեսնենք, թե որտեղ ենք։ Ես կարծում եմ, որ մենք կարողանալու ենք այդ պայքարը մղել և գոնե այդ խնդիրը կատարել»։Հայաստանի ազգային հավաքականի կազմում նոր ֆուտբոլիստներ ընդգրկելու գործընթացը արդյո՞ք շարունակական է լինելու։Մելիքբեկյանն ասաց՝ դրսից անընդհատ նոր խաղաղոցների ներգրավել հնարավոր չէ: Հավելեց սակայն՝ կա ցուցակ ու աշխատանքներ են տանում նոր ֆուտբոլիստներ հավաքական հրավիրելու համար․ - «Որոշ ֆուտբոլիստների հետ ես անձամբ հասցրել եմ խոսել։ Մասնավորապես Էդուարդ Սպերցյանի հետ, և մենք պայմանավորվել ենք արդեն առարկայական շփվել հաջորդ տարվա սկզբին։ Եվ այլ ֆուտբոլիստների հետ որոշակի կոնտակտներ կան։ Մենք ժամանակի ընթացքում իհարկե անպատճառ կներկայացնենք արդյունքները։ Դա առաջին հերթին կապված է ազգային հավաքականի մարզչի ցանկությունների հետ, թե որ դիրքում ինչ ֆուտբոլիստ է նրան հարկավոր։ Բայց, ինչպես մենք տեսանք, նա նաև մեծ ուշադրություն է դարձնում Հայաստանի առաջնությանը։ Նա բավական մեծ չափով ֆուտբոլիստներ ներգրավում է նաև Հայաստանի առաջնությունում հանդես եկող թիմերից, նաև երիտասարդ ֆուտբոլիստների։ Եվ այդ պրակտիկան էլ շարունակական է լինելու»։Ֆեդերացիայի ուշադրության կենտրոնում է նաև ազգային մարզադաշտի կառուցումը։ Մելիքբեկյանի խոսքով, քննարկումներ եղել են ներդրողների հետ։ Նա հույս հայտնեց, որ դրանք հաջորդ տարի կշարունակվեն։   "
Սպորտ,Խորեն Բայրամյանը՝ Ռուսաստանի Պրեմիեր լիգայի նոյեմբերի լավագույն ֆուտբոլիստ," «Ռոստով» ֆուտբոլային ակումբի և Հայաստանի ազգային հավաքականի կիսապաշտպան Խորեն Բայրամյանը ճանաչվել Ռուսաստանի Պրեմիեր լիգայում նոյեմբեր ամսվա լավագույն ֆուտբոլիստ:Ռուսական Պրեմիեր լիգայի լավագույն մարզիչը նոյեմբերին ճանաչվել է «Խիմկի» ակումբից Իգոր Չերևչենկոն:28-ամյա Բայրամյանը նոյեմբերին երկու հանդիպումներում երեք անգամ գնդակն ուղարկել է մրցակցի դարպասը:«Ռոստով»-ը Պրեմիեր լիգայում այս տարի անցկացրել է 16 հանդիպում, վաստակել է 29 միավոր և այսօրվա դրությամբ զբաղեցնում է չորրորդ տեղը:    "
Սպորտ,Արգենտինայի ֆուտբոլի հիմնական առաջնությունը վերանվանվել է Մարադոնայի գավաթի առաջնություն ," Արգենտինայի մարզադաշտերում հուզական հրաժեշտ են տվել երկրի ամենաճանաչված ֆուտբոլիստ Դիեգո Մարադոնային, ով անցած չորեքշաբթի մահացավ 60 տարեկան հասակում։Արգենտինայի ֆուտբոլի հիմնական առաջնությունը վերանվանվել է Դիեգո Մարադոնայի գավաթի առաջնություն։ Առաջին փուլի խմբային խաղերը ամբողջ երկրով մեկ մեկնարկել են ներկաների մեկ րոպե ծափահարություններով։ Բայց կորոնավիրուսի համավարակի պատճառով մարզադաշտերում երկրպագուներ չկան։  "
Սպորտ,"Հայկական ֆուտբոլը, հավաքականի մարզչի գնահատմամբ, «քայլ առ քայլ զարգանում է»"," Երկրորդ անգամ անցկացված ՈՒԵՖԱ-ի Ազգերի լիգայի վերջին տուրում Հայաստանի ֆուտբոլի ազգային հավաքականը տանտիրոջ կարգավիճակով, բայց պատերազմի պատճառով դրսում անցկացված խաղում Հովհաննես Համբարձումյանի գոլի շնորհիվ նվազագույն՝ 1-0 հաշվով առավելության հասավ Հյուսիսային Մակեդոնիայի ընտրանու նկատմամբ՝ մրցաշարը եզրափակելով խմբի առաջին տեղում։Հավաքականը Ազգերի լիգայի հաջորդ խաղարկությունում կարգով ավելի բարձր՝ B դիվիզիոնում կխաղա։ Կիպրոսում կայացած խաղից հետո Հայաստանի հավաքականի իսպանացի գլխավոր մարզիչ Խոակին Կապառոսն ընդգծեց, որ հաջողությունը վերջին ամիսներին կատարած աշխատանքի արդյունքն է․ - «Այս հաղթանակի բոլոր մասնակիցները սիրում են իրենց երկիրը։ Գիտեք, թե ինչ բարդ իրավիճակների միջով ենք անցել, և ֆուտբոլիստները հոգեբանորեն պատրաստ էին այս խաղին։ Շատ ուրախ եմ ֆուտբոլիստների, հայկական ֆուտբոլի համար, որովհետև քայլ առ քայլ հայկական ֆուտբոլը զարգանում է»։63-ամյա մասնագետի գնահատմամբ, իր սաներն այժմ իրենց խաղաոճն ունեն, որը պետք է զարգացնել․ - «Մենք անընդհատ նոր ֆուտբոլիստների ենք հրավիրում, իսկ դա հավաքականի ներսում առողջ մրցակցություն է ստեղծում։ Եվ քանի որ հայկական ֆուտբոլը զարգացում է ապրում, մեր տրամադրության տակ գտնվող ֆուտբոլիստների թիվը գնալով ավելանալու է»։Ազգերի լիգայում այս նվաճումը Հայաստանի հավաքականին նաև լրացուցիչ հնարավորություն է տալիս 2022-ին Քաթարում կայանալիք աշխարհի առաջնության փյել-օֆֆում հայտնվելու համար։ Ազգերի լիգայի կարգավորումների համաձայն, ենթախմբերում հաղթած 14 հավաքականներից լավագույն երկուսը աշխարհի առաջնության ուղեգրի համար կխաղան փյել-օֆֆում, որն այս անգամ նոր կարգով է անցկացվելու։ Աշխարհի առաջնության որակավորման փուլի 10 խմբերի հաղթողները միանգամից կստանան մունդիալի ուղեգիր, իսկ երկրորդ տեղը զբաղեցրած թիմերը, Ագզերի լիգայի այս խաղարկության խմբերում հաղթած 2 հավաքականների հետ կխաղարկեն ևս 3 ուղեգիր։Եթե Ազգերի լիգայի խմբերում հաղթած 14 հավաքականների ցանկում Հայաստանի ընտրանուց ավելի բարձր վարկանիշ ունեցող հավաքականները աշխարհի առաջնության որակավորման փուլի խմբերում զբաղեցնեն առաջին կամ երկրորդ տեղերը, ապա Կապառոսի սաները կխաղաղ փլեյ-օֆֆում։Այս վարկանիշով Հայաստանին գերազանցում են Ֆրանսիան, Բելգիան, Իսպանիան, Ուելսը, Ավստրիան, Չեխիան և մի շարք այլ թիմեր։ Հյուսիսային Մակեդոնիայի դեմ երեկվա խաղին, հիմնականում կորոնավիրուսի պատճառով, չէին մասնակցում հավաքականի մի շարք առանցքային ֆուտոբլիստներ, այդ թվում թիմի ավագ Հենրիխ Մխիթարյանը, Գևորգ Ղազարյանն ու Սարգիս Ադամյանը։Հանրային հեռուստաընկերության մարզական մեկանաբան Գևորգ Ղազարյանի համար այս արդյունքը անսպասելի էր։ Ըստ նրա, այս հաղթանակը մարզիչների աշխատանքի արդյունքն էր․ - «Դրա առաջին չափման միավորը դա․․․ երբ անկյունաքարային ֆուտբոլիստները չկան, պետք ա փոխարինել։ Իսկ դա հենց մարզչի իրավասությունների շրջանակում է։ Մարզիչը կարողացավ ընդամենը երկու օրվա տարբերությամբ, երեք հիմնական կազմի ֆուտբոլիստների կորստի պայմաններում, թիմը կառուցել այն խաղացողների շուրջը, ովքեր կարող են այս իրավիճակից հավաքականին դուրս բերել։ Այո, սա Խոակին Կապառոսի հաջողությունն է նախևառաջ»։Առջևում աշխարհի առաջնության որակավորման փուլի վիճակահանությունն է։ Ղազարյանն ասում է, թե պետք է սպասել ավելի համար մրցակիցների․ - «Ազգերի լիգայով տրվող ուղեգրերը դժվար թե մեզ հասնեն, որովհետև այնտեղ շատ խճողված համակարգ կա․․․ Ավելի լավ ա, մենք այդ հույսից մեզ կտրենք, պարզապես հուսանք, որ վիճակահանությունը մեր նկատմամբ կլինի բարեհաճ, մրցակիցներին հնարավոր կլինի հաղթել։ Մենք բոլորին էլ հաղթել ենք։ Այն թոփ հավաքականներից եթե կտրվենք, մենք կարող ենք հաղթել, կարող ենք խաղալ»։Աշխարհի 2022-թվականի առաջնության եվրոպական որակավորման փուլի վիճակահանությունը կկայանա հաջորդ ամիս՝ դեկտեմբերի 7-ին։ Հանդիպումներն էլ կմերկանարկեն գալիք մարտ ամսից։ Ինչպես ՈւԵՖԱ-ի հովանու ներքո անցկացված նախորդ մրցաշերում, այնպես էլ մունդիալի որակավորման փուլում Հայաստանն ու Ադրբեջանը նույն խմբում հայտվել չեն կարող։Ի դեպ, Հայաստանի հավաքականի եզրային Տիգրան Բարսեղյանն Ազգերի լիգայի այս մրցաշարի ամենաշատ գոլային փոխանցում կատարած ֆուտբոլիստն է՝ 4 գոլային փոխանցումներով։ Ուշագրավ է նաև, որ իսպանացի Կապարոսի գլխավորությամբ Հայաստանի ընտրանին իր պատմության լավագույն արդյունքն է գրանցել վերջին 5 անընդմեջ խաղերում չկրելով որևէ պարտություն։  "
Սպորտ,Հայաստանը՝ ՈՒԵՖԱ-ի Ազգերի լիգայի խմբային մրցաշարի հաղթող," Հայաստանի ֆուտբոլի ազգային հավաքականը դարձավ ՈՒԵՖԱ-ի Ազգերի լիգայի C դիվիզիոնի երկրորդ խմբի հաղթող:Խմբային մրցաշարի վերջին տուրում Հայաստանի ընտրանին Կիպրոսի մայրաքաղաք Նիկոսիայում 1:0 հաշվով առավելության հասավ մինչ այդ մրցաշարային աղյուսակը գլխավորող Հյուսիսային Մակեդոնիայի թիմի նկատմամբ և 11 միավորով գրավեց առաջին տեղը: Հանդիպման միակ գոլի հեղինակը դարձավ Հովհաննես Համբարձումյանը՝ 55-րդ րոպեին:Նշենք, որ վերջին և վճռական հանդիպմանը չէին մասնակցում ինչպես թիմի առաջատար և ավագ Հենրիխ Մխիթարյանը, այնպես էլ այլ առաջատար խաղացողներ, որոնց մոտ կորոնավիրուս է ախտորոշվել, այդ թվում՝ Սարգիս Ադամյանը և Գևորգ Ղազարյանը. վերջիններս իրենց գոլերով թիմին հաղթանակ էին պարգևել նախորդ՝ Վրաստանի հավաքականի հետ խաղում:Խմբի մյուս հանդիպումը՝ Վրաստանի և Էստոնիայի թիմերի միջև Թբիլիսիում, ավարտվեց ոչ-ոքի՝ հաշիվն այդպես էլ չբացվեց:Խմբի հաղթող Հայաստանի հավաքականը իրավունք ստացավ Ազգերի լիգայի հաջորդ մրցաշարում խաղալու ավելի բարձր՝ B լիգայում կամ դիվիզիոնում, երկրորդ և երրորդ տեղերը գրավեցին համապատասխանաբար Հյուսիսային Մակեդոնիայի և Վրաստանի թիմերը՝ 9 և 7 միավորով, իսկ աղյուսակը 3 միավորով եզրափակող Էստոնիայի ընտրանին կխաղա ավելի ցածր՝ D լիգայում:Հայաստանի ազգային հավաքականը` իսպանացի մարզիչ Խոակին Կապառոսի գլխավորությամբ, Ազգերի լիգայի այս մրցաշարում անցկացրած 6 հանդիպումներից 3-ում հաղթանակ տոնեց, 2-ն ավարտեց ոչ-ոքի և միայն մեկում պարտություն կրեց:     "
Սպորտ,ՈՒԵՖԱ-ի Ազգերի լիգա. Հայաստանը Թբիլիսիում հաղթեց Վրաստանին," ՈՒԵՖԱ-ի Ազգերի լիգայի մրցաշարի 5-րդ տուրում կիրակի օրը Հայաստանի ֆուտբոլի ազգային հավաքականը Թբիլիսիում 2:1 հաշվով առավելության հասավ Վրաստանի ընտրանու նկատմամբ:Խաղի հաշիվը 33-րդ րոպեին բացեց Գևորգ Ղազարյանը, որը Հենրիխ Մխիթարյանի բացակայությամբ ստանձնել էր թիմի ավագի պարտականությունները: 65-րդ րոպեին Վալերի Քազաիշվիլին 11-մետրանոցով վերականգնեց հավասարակշռությունը: Այդուհանդերձ, հայ ֆուտբոլիստներին հաջողվեց կարևորագույն հաղթանակ տոնել՝ 86-րդ րոպեին գոլի հեղինակ դարձավ Սարգիս Ադամյանը:C լիգայի երկրորդ խմբում մյուս՝ Հյուսիսային Մակեդոնիա - Էստոնիա հանդիպումն ավարտվեց նույն՝ 2:1 հաշվով, հօգուտ դաշտի տերերի:Մրցաշարի վերջին տուրից առաջ խմբի առաջատարը Հյուսիսային Մակեդոնիայի թիմն է՝ 9 միավորով, մեկ միավորով պակաս ունի և երկրորդ հորիզոնականում է Հայաստանի հավաքականը, երրորդը Վրաստանն է՝ 6 միավորով, և աղյուսակը եզրափակում է Էստոնիան՝ 2 միավորով:Մրցաշարի վերջին տուրում նոյեմբերի 18-ին Հայաստանի հավաքականը կհյուրընկալի Հյուսիսային Մակեդոնիայի ընտրանուն, հանդիպման հաղթողը կդառնա նաև C լիգայի երկրորդ խմբի հաղթողը:     "
Սպորտ,Մխիթարյանի հեթ-տրիկը Ջենովայում," Հռոմի «Ռոմա» ֆուտբոլային ակումբն Իտալիայի բարձրագույն խմբում (Serie A) հյուրընկալվել է Ջենովայի նույնանուն թիմին:Խաղի հերոսը դարձել է Հայաստանի հավաքականի ավագ Հենրիխ Մխիթարյանը, ով այսօր հիրավի «մոլեգնել» է և երեք անգամ գրավել է մրցակցի դարպասը՝ մեկը մյուսից գեղեցիկ գնդակներ:Այսպիսով, «Ռոման» մրցակցի դաշտում հաղթել է 3-1 հաշվով և Serie A մրցաշարում այս պահին գրավում է երրորդ տեղը:  "
Սպորտ,ՈՒԵՖԱ-ի Ազգերի լիգա. Հայաստանը միավոր վաստակեց արտագնա խաղում," ՈՒԵՖԱ-ի Ազգերի լիգայի մրցաշարի 4-րդ տուրում Հայաստանի ֆուտբոլի ազգային հավաքականը Տալլիննում ոչ-ոքի՝ 1:1 ավարտեց հանդիպումը դաշտի տերերի հետ:Խաղի հաշիվը 8-րդ րոպեին բացեց Կամո Հովհաննիսյանը, 6 րոպե անց Էստոնիայի հավաքականը վերականգնեց հավասարակշռությունը՝ գոլի հեղինակ դարձավ Ռաունո Սապինենը:C լիգայի 2-րդ խմբի մյուս հանդիպումը՝ խմբի առաջատարներ Հյուսիսային Մակեդոնիայի և Վրաստանի միջև Սկոպյեում, ավարտվեց նույն հաշվով:4 տուրից հետո 5 միավորով Հայաստանի հավաքականը շարունակում է 3-րդ հորիզոնականը զբաղեցնել խմբի մրցաշարային աղյուսակում՝ ընդամենը 1 միավորով զիջելով առաջին երկու տեղերը կիսող Հյուսիսային Մակեդոնիային և Վրաստանին: Աղյուսակը 2 միավորով եզրափակում է Էստոնիան:Հայաստանի ընտրանու հաջորդ երկու հանդիպումները՝ նոյեմբերի 15-ին և 18-ին, առաջատարների հետ են, նախ՝ Բաթումիում Վրաստանի, ապա սեփական հարկի տակ՝ Հյուսիսային Մակեդոնիայի:   "
Սպորտ,ՈՒԵՖԱ-ի Ազգերի լիգա. Հայաստանը և Վրաստանը ոչ-ոքի ավարտեցին հանդիպումը Լեհաստանում," ՈՒԵՖԱ-ի Ազգերի լիգայի մրցաշարի երրորդ տուրի Հայաստան-Վրաստան հանդիպումը Լեհաստանի Տիխի քաղաքում ավարտվեց ոչ-ոքի՝ 2:2 հաշվով:Խաղի հաշիվը 6-րդ րոպեին բացեց Խորեն Բայրամյանը, 46-րդ րոպեին Նիկա Կաչարավան խփեց պատասխան գնդակը, 74-րդ րոպեին Թոռնիկե Օքրիաշվիլիի խփած գնդակով վրացիներն առաջ անցան հաշվի մեջ, և միայն խաղավերջին՝ 89-րդ րոպեին Հենրիխ Մխիթարյանի իրացրած 11-մետրանոցով Հայաստանի ընտրանուն հաջողվեց վերականգնել հավասարակշռությունը:Այս խաղից հետո Հայաստանի հավաքականը 4 միավորով շարունակում է երրորդ հորիզոնականը զբաղեցնել C լիգայի 2-րդ խմբի մրցաշարային աղյուսակում: Խմբում առաջին երկու տեղերը 5-ական միավորով կիսում են Հյուսիսային Մակեդոնիայի և Վրաստանի թիմերը, աղյուսակը եզրափակում է Էստոնիայի հավաքականը՝ 1 միավորով:Մրցաշարի հաջորդ հանդիպումը Հայաստանի ընտրանին կանցկացնի հոկտեմբերի 14-ին Էստոնիայի հավաքականի հետ՝ Տալլիննում:   "
Սպորտ,Եվրոպայի լիգայի խաղը պատերազմի վտանգի բերումով Երևանի փոխարեն կանցկացվի Նիկոսիայում," ՈՒԵՖԱ-ի Եվրոպայի լիգայի մրցաշարի «Արարատ-Արմենիա» - «Ցրվենա Զվեզդա» հանդիպումը տեղի կունենա ոչ թե Երևանում, այլ Կիպրոսում:Փլեյօֆ խաղը նախատեսված էր անցկացնել հոկտեմբերի 1-ին Երևանի Վազգեն Սարգսյանի անվան հանրապետական մարզադաշտում, սակայն ՈՒԵՖԱ-ի ղեկավարները, հաշվի առնելով Լեռնային Ղարաբաղում ռազմական գործողությունների վերսկսումն ու հայ - ադրբեջանական հարաբերությունների ծայրաստիճան լարված վիճակը, որոշել են խաղը տեղափոխել տարածաշրջանից հեռու գտնվող «չեզոք» երկիր:«Արարատ-Արմենիա»-ն և «Ցրվենա զվեզդա»-ն կհանդիպեն Կիպրոսի մայրաքաղաք Նիկոսիայի Pancyprian Gymnasium մարզադաշտում:Փլեյօֆում անցկացվում է մեկ խաղ, և հաղթողն անցնում է հաջորդ փուլ: Մինչ օրս այդ երկու թիմերը երբևէ չեն հանդիպել:ՈՒԵՖԱ-ն եվրոպական ակումբների և հավաքականների մրցաշարերում խմբեր կազմելիս վիճակահանությունից առաջ «խնդրահարույց» մրցակիցներին տեղավորում է տարբեր զամբյուղներում, որ հնարավորինս բացառի նրանց հանդիպումները:Հայաստանի և Ադրբեջանի թիմերի նկատմամբ արդեն ավելի քան մեկ տասնամյակ է այդ մոտեցումը կիրառվում:Փլեյօֆներից հետո կմեկնարկի Եվրոպայի լիգայի խմբային փուլը, վիճակահանությունը տեղի կունենա հոկտեմբերի 2-ին:  "
Սպորտ,Հայաստանը հաղթանակ տոնեց Ազգերի լիգայի մրցաշարի երկրորդ խաղում," Հայաստանի ֆուտբոլի ազգային հավաքականը հաղթանակ տոնեց ՈՒԵՖԱ-ի Ազգերի լիգայի մրցաշարի երկրորդ տուրում: Երևանի Վազգեն Սարգսյանի անվան հանրապետական մարզադաշտում երեքշաբթի երեկոյան Հայաստանի ընտրանին 2:0 հաշվով առավելության հասավ Էստոնիայի թիմի նկատմամբ:Գոլերի հեղինակներ դարձան Ալեքսանդր Կարապետյանը՝ 44-րդ, և Վբեյմար Անգուլոն՝ 66-րդ րոպեներին:Սա Հայաստանի ազգային հավաքականի առաջին հաղթանակն է իսպանացի մարզիչ Խոակին Կապառոսի գլխավորությամբ:Երկրորդ տուրից հետո Հայաստանը 3 միավորով երրորդ հորիզոնականն է զբաղեցնում C լիգայի 2-րդ խմբում: 4-ական միավորով առաջին և երկրորդ տեղերն են կիսում Հյուսիսային Մակեդոնիայի և Վրաստանի հավաքականները, որոնց հանդիպումն այսօր Թբիլիսիում ավարտվեց ոչ-ոքի՝ 1:1 հաշվով: Մրցաշարային աղյուսակը եզրափակում է Էստոնիայի թիմը, որն առայժմ ոչ մի միավոր չի վաստակել:Ազգերի լիգայի երկրորդ մրցաշարի առաջին տուրում, հիշեցնենք, Հայաստանը Սկոպյեում 1:2 հաշվով զիջեց տանտերերին՝ Հյուսիսային Մակեդոնիային:Մրցաշարի հաջորդ հանդիպումը նույնպես Հայաստանի հավաքականը կանցկացնի սեփական հարկի տակ՝ հոկտեմբերի 11-ին ընդունելով Վրաստանի թիմին, երեք օր անց էլ՝ հոկտեմբերի 14-ին կհյուրընկալվի Էստոնիայի ընտրանուն:   "
Սպորտ,"Մխիթարյանի հետ կոնֆլիկտ չկա, վստահեցնում է Հայաստանի հավաքականի մարզիչը"," Հայաստանի ֆուտբոլի ազգային ընտրանու առաջատար, թիմի ավագ Հենրիխ Մխիթարյանի հետ կոնֆլիկտ չկա, նա պատրաստ է հաջորդ ամիս գալ Երևան ու միանալ թիմին, Էստոնիայի ընտրանու դեմ այսօր կայանալիք հանդիպումից առաջ հայտարարեց ֆուտբոլի հավաքականի գլխավոր մարզիչ Խոակին Կապառոսը:«Դատելով նրա հետ ունեցած զրույցից՝ կարող եմ ասել, որ կոնֆլիկտ չկա, Հենրիխը պատրաստ է գալ Երևան ու նվիրումով խաղալ հավաքականի և երկրի համար», - վստահեցրեց մարզիչը:Իտալական «Ռոմա»-ի կիսապաշտպան Մխիթարյանն ընտրանու այս հավաքին չի միացել: Ֆուտբոլի ֆեդերացիայի փոխանցմամբ՝ Հենրիխը Կապառոսին ասել է՝ լավ մարզավիճակում չէ, ուստի չի կարող միանալ հավաքականին, սակայն ֆուտբոլային հանրության պնդմամբ՝ հավաքականին չմիանալու պատճառն ամենևին էլ մարզավիճակը չէ, այլ՝ ֆեդերացիայի հետ ունեցած խնդիրները: Որպես հիմնավորում նշվում է այն հանգամանքը, որ հավաքականի՝ Հյուսիսային Մակեդոնիայի հետ խաղի օրը՝ սեպտեմբերի 5-ին Մխիթարյանը մասնակցում էր «Ռոմա»-ի ընկերական հանդիպմանը և նույնիսկ գոլի հեղինակ էր դարձել:Իսկ Էստոնիայի հետ այսօր Երևանում կայանալիք հանդիպմանն ընդառաջ՝ Կապառոսը երեկ երեկոյան ասաց, որ կարևոր է իր սաների հուսալի խաղը պաշտպանությունում:«Երկու թիմերն էլ նման տակտիկական դասավորություն են կիրառում՝ խաղում են 4-4-2 սխեմայով: Բնականաբար, երկու թիմերն էլ նվիրումով կխաղան և կփորձեն գոլային պահեր ստեղծել», - նշեց մարզիչը:Հայաստանի ու Էստոնիայի հավաքականներն այսօր Երևանում կմրցեն Ազգերի լիգայի մրցաշարի երկրորդ տուրի շրջանակում: Երեք օր առաջ Սկոպյեում կայացած առաջին մրցավեճում Հյուսիսային Մակեդոնիան Հայաստանին հաղթեց 2:1 հաշվով: Այդուհանդերձ, ֆուտբոլային հանրության ներկայացուցիչներն ընդգծեցին, որ Կապառոսի գլխավորությամբ հավաքականի առաջին խաղը, այն էլ՝ մի քանի նորեկներով համալրված լինելու պարագայում, վատ որակի չէր:Հայաստանը, Հյուսիսային Մակեդոնիան, Վրաստանը և Էստոնիան ընդգրկված են Ազգերի լիգայի՝ ուժեղությամբ երրորդ C դիվիզիոնի 2-րդ խմբում, խմբի հաղթողը կբարձրանա կարգով ավելի բարձր B դիվիզիոն:Իսպանացի մասնագետի խոսքով՝ խմբում ընդգրկված բոլոր թիմերը հավասար հնարավորություններ ունեն:«Մարզական բախտի գործոնը կարող է դեր խաղալ: Ցանկացած հաջող և անհաջող գործողություն կարող է վճռորոշ լինել հանդիպման ելքի համար», - նշեց Կապառոսը:Ըստ մարզչի, հավաքականում սերնդափոխություն է պետք՝ նոր խաղացողների ներգրավմամբ:«Նորեկները շատ են, և ես ուրախ եմ, որ ընտրության հնարավորություն ունեմ: Կփորձենք անել ամեն ինչ, որպեսզի Հայաստանի հավաքականը լավ խաղա», - ընդգծեց իսպանացի մասնագետը:Նորեկներից մեկը՝ Ռուսաստանում հանդես եկող Արշակ Կորյանը մակեդոնացիների հետ հանդիպմանը Մխիթարյանի դիրքում էր խաղում, ասաց՝ առաջին հանդիպմանը խանգարեց միմյանց հետ խաղալու փորձի պակասը:«Եթե պատրաստվելու համար ավելի շատ ժամանակ ունենայինք, հավանաբար կկարողանայինք ավելի լավ խաղալ», - նշեց Կորյանը:Էստոնացիների դեմ խաղի հնարավոր կազմի, այս կամ այն ֆուտբոլիստի՝ մեկնարկային կազմում լինել-չլինելու վերաբերյալ հարցերին 64-ամյա գլխավոր մարզիչը պատասխանեց. - «Որոշում կայացելու համար դեռ ժամանակ կա»:   "
Սպորտ,Հայաստանը ՈՒԵՖԱ-ի Ազգերի լիգայի մրցաշարն սկսեց պարտությամբ," Հայաստանի ֆուտբոլի ազգային հավաքականը պարտությամբ սկսեց ՈՒԵՖԱ-ի Ազգերի լիգայի նոր մրցաշարը:C լիգայի 2-րդ խմբի առաջին տուրում Հայաստանի ընտրանին Սկոպյեում 1:2 հաշվով զիջեց դաշտի տերերին՝ Հյուսիսային Մակեդոնիայի թիմին:Երեք գոլերն էլ գրանցվեցին 11-մետրանոցների արդյունքում՝ հանդիպման 5-րդ, 38-րդ և հիմնական ժամանակին ավելացված 4-րդ րոպեներին: Հայաստանի հավաքականից գոլի հեղինակ դարձավ Տիգրան Բարսեղյանը:Այս խմբում հանդես են գալիս նաև Վրաստանի և Էստոնիայի հավաքականները:Հիշեցնենք, Ազգերի լիգայի առաջին՝ 2018-19 թվականների մրցաշարում Հայաստանի հավաքականը երկրորդ տեղը գրավեց D լիգայի 4-րդ խմբում:    "
Սպորտ,Ազգային հավաքականն արժանապատիվ ֆուտբոլ կցուցադրի Մակեդոնիայի դեմ խաղում. Կապառոս," Հայաստանի ֆուտբոլի ազգային հավաքականն արժանապատիվ ֆուտբոլ կցուցադրի, Սկոպյեում Հյուսիսային Մակեդոնիայի հետ հանդիպմանն ընդառաջ նախախաղային ասուլիսի ընթացքում հայտարարեց թիմի գլխավոր մարզիչ իսպանացի Խոակին Կապառոսը:«Հայաստանի հավաքականում կան ինչպես վետերաններ, այնպես էլ երիտասարդ ֆուտբոլիստներ, որոնք ապացուցելու բան ունեն և լի են խանդավառությամբ », - ասաց նա:Վաղը կայանալիք խաղով Հայաստանը կսկսի պայքարը երկրորդ անգամ անցկացվող Ազգերի լիգայի խաղարկությունում։ Երկու հավաքականները միմյանց ճանաչում են, թիմերի միջև կայացած վերջին հանդիպումը 2 տարի առաջ էր, Երևանում դաշտի տերերը հաղթեցին խոշոր՝ 4.0 հաշվով։ Խոակին Կապառոսի խոսքո`վ այդ հաղթանակն այժմ ոչինչ չի նշանակում՝ մակեդոնացիներն ուժեղ են. - «Մեր օրերում նույնիսկ մեկ շաբաթում շատ բան կարող է փոխվել, ես նույնիսկ չեմ էլ անդրադառնում այդ խաղին, Մակեդոնիայի հավաքականում կան շատ լավ ֆուտբոլիստներ»:Իսպանացի մարզչի գլխավորությամբ այս մրցավեճը Հայաստանի ընտրանու առաջին հանդիպումը կլինի։ Կապառոսը թիմ է հրավիրել 23 ֆուտբոլիստների, այդ թվում` 7 նորեկների: Օրեր առաջ հրապարակված հայտացուցակի գլխավոր սենսացիան թիմի ավագ, իտալական «Ռոմայի» կիսապաշտպան Հենրիխ Մխիթարյանի բացակայությունն է: Ֆուտբոլի ֆեդերացիայի փոխանցմամբ՝ Հենրիխն ասել է՝ լավ մարզավիճակում չէ, ուստի չի կարող միանալ հավաքականին, սակայն ֆուտբոլային հանրության պնդմամբ՝ հավաքականին չմիանալու պատճառն ամենևին էլ մարզավիճակը չէ, այլ ֆեդերացիայի հետ ունեցած խնդիրները։Կապառոսի խոսքով՝ Մխիթարյանի բացակայությունը չի կարող չազդել թիմի վրա.- «Ունենք այն, ինչ ունենք,այժմ թիմը պետք է կարողանա ուժեղ թիմային խաղ ցուցադրել՝ կենտրոնանալով սեփական որակների վրա»: 64-ամյա մասնագետն ակումբներում աշխատելու մեծ փորձ ունի, սակայն Հայաստանի ընտրանին Կապառոսի մարզչական կարիերայի առաջին հավաքականն է։ Նա մարզել է իսպանական «Սևիլյան», Բիլբաոյի «Աթլետիկը», «Դեպորտիվոն», «Գրանադան», նրա ղեկավարությամբ խաղացել են գերաստղեր Սերխիո Ռամոսը, Ադրիանոն, Դանի Ալվեսը։ Այն հարցին, թե կկարողանա Հայաստանի հավաքական ներարկել իսպանական ֆուտբոլի համն ու հոտը, Կապառոսը պատասխանեց՝ իսպանականն ամբողջությամբ Հայաստան բերելն անհնար է. - «Անհնար է իսպանական ֆուտբոլի ոճն ամբողջությամբ կիրառել Հայաստանի հավաքականում, որովհետև տարբեր խաղացողներ են, ես ամենաբարձր մակարդակի վրա աշխատել եմ տարբեր թիմերով և կփորձեմ իմ փորձով օգտակար լինել»:Մասնագետն ասաց՝ շատ մեծ խանդավառությամբ են մոտեցել այս հանդիպմանն ու Ազգերի լիգային. - «Մեր ֆուտբոլիստները ցանկանում են բարձր արդյունքների հասնել, մենք մեծ ցանկություն ունենք հնարավորինս լավ հանդես գալ այս մրցաշարում»: Հայաստանի հավաքականն ընդգրկված է Ազգերի լիգայի երրորդ՝ C դիվիզիոնում, ընտրանու մյուս մրցակիցները Վրաստանի ու Էստոնիայի թիմերն են։ Այն հավաքականը, որը խմբում առաջին տեղը կգրավի, կբարձրանա կարգով ավելի բարձր B դիվիզիոն։ Հաջորդ տարի էլ կսկսվի 2022 թվականի Աշխարհի առաջնության նախընտրական փուլը: Կապառոսն ավելի վաղ հայտարարել էր՝ Աշխարհի առաջնության եզրափակիչ փուլի ուղեգիր նվաճելու համար պետք է մեծ ցանկությամբ քայլ առ քայլ առաջ գնալ՝ վստահ լինելով, որ կարող են մրցակցել բոլոր թիմերի հետ։Բուքմեյքերները վաղվա հանդիպման ֆավորիտ են համարում Հյուսիսային Մակեդոնիայի հավաքանին, Հայաստանի ընտրանու պաշտպան Վարազդատ Հարոյանն այլ կարծիք ունի, ասում է` մրցակցի միակ առավելությունը սեփական հարկի տակ խաղալու գործոնն է. -«Ֆավորիտը միայն, որ մենք իրենց դաշտում ենք խաղում, ու էս ինձ թվում է` մեր գրուպայում մեծ ֆավորիտներ չկան, որովհետև քաջ ծանոթ եմ Վրաստանի հավաքականին և Մակեդոնիայի հավաքականին, միայն Էստոնիայի հավաքականին ծանոթ չեմ, կծանոթանանք: Ինձ թվում է` առանձնացող ֆավորիտներ չկան մեզ մոտ»:Սեպտեմբերի 8-ին Հայաստանի հավաքականը Երևանում կընդունի էստոնացիներին, հոկտեմբերին էլ ընտրանին խաղեր կանցկացնի, որոնց Հենրիխ Մխիթարյանը խոստացել է մասնակցել։    "
Սպորտ,232 մլն դրամ՝ մինչև 2021-ի Օլիմպիադայի ավարտը ամսական սպորտային նպաստների համար," Հայաստանի կառավարության այսօրվա որոշմամբ գումար կհատկացվի Կրթության, գիտության, մշակույթի և սպորտի նախարարությանը՝ Օլիմպիական խաղերի, Օլիմպիական խաղերի ծրագրում ընդգրկված մարզաձևերի աշխարհի ու Եվրոպայի առաջնությունների չեմպիոններին և մրցանակակիրներին՝ գործող մարզիկներին, ինչպես նաև 2021 թվականի ամառային Օլիմպիական խաղերին մասնակցելու համար վարկանիշ ձեռք բերած մարզիկներին, Օլիմպիական խաղերի ծրագրում ընդգրկված մարզաձևերի երկրի հավաքականների գլխավոր և երկրորդ մարզիչներին ու բժիշկներին ամսական սպորտային նպաստ տրամադրելու նպատակով:Ներկայումս վերոնշյալ անձանց ամսական խրախուսման վճար չի տրամադրվում:Այս պահին 2021-ի ամառային Օլիմպիական խաղերին նախապատրաստվում են 6 մարզաձևերի առաջատար մարզիկներ:Ծրագիրը նախատեսվում է կիրառել մեկ տարվա կտրվածքով՝ սկսած այս տարվա օգոստոսի 1-ից, և շարունակել մինչև Օլիմպիական խաղերի ավարտը. այդ նպատակի համար նախարարությանը կհատկացվի 232 միլիոն դրամ:   "
Սպորտ,Ազգային հավաքականի ֆուտբոլիստներ Գոռ և Էդգար Մալաքյանները ձերբակալված են," Հայաստանի ազգային հավաքականի ֆուտբոլիստներ Գոռ և Էդգար Մալաքյանները ձերբակալված են: Ըստ իրավապահների՝ եղբայրները երեք օր առաջ Կասկադում ոստիկանների են քաշքշել, պոկել են իրավապահներից մեկի ուսադիրը, բարձրաձայն հայհոյանքներ են հնչեցրել, նրանցից մեկն էլ բռունցքով հարվածել է ոստիկաններից մեկի դեմքին՝ վնասվածք հասցնելով:Ըստ մամուլի՝ ֆուտբոլիստները եղել են ալկոհոլի ազդեցության տակ, իրավապահներն այս մասին լռում են:Հարուցվել է քրեական գործ՝ իշխանության ներկայացուցչի նկատմամբ բռնություն գործադրելու և խուլիգանության հոդվածներով: Գործը քննում է Քննչական կոմիտեն:Մալաքյան եղբայրներից ավագը՝ Էդգարը, հանդես է գալիս Երևանի «Արարատ»-ում, Գոռը՝ «Փյունիկ»-ում: Երկուսն էլ ֆուտբոլի ազգային հավաքականի անդամներ են, սակայն ընտրանու առաջիկա խաղերին մասնակցելու հրավեր չեն ստացել:Մալաքյանների փաստաբան Գոռ Միքայելյանը «Ազատության» հետ զրույցում պնդեց՝ եղբայրներին ձերբակալելու որևէ հիմք չի եղել: «Կենտրոնում ընթանում են ձերբակալման իրավաչափության դեմ բողոքի դատական նիստեր, սպասենք, տեսնենք ինչ արդյունք կունենանք: Կարծում եմ, որ ձերբակալումները իրավաչափ չեն եղել, որևէ պատճառ չեն ունեցել ձերբակալելու», - ասաց փաստաբանը:Միքայելյանի կանխատեսմամբ՝ Մալաքյաններին մեղադրանք կառաջադրեն: «Էս պահին, համենայն դեպս, ինչ տեղեկություններ որ ես ունեմ, ինչքանով որ քրեական գործի տվյալները ինձ հայտնի են, կլինեն ոչ հիմնավոր մեղադրանքները, մենք պայքարենք դրա դեմ ու հաստատենք օրինականությունը, հասնենք», - նշեց փաստաբանը:Նրա խոսքով՝ լրատվամիջոցները, գրելով, որ Մալաքյանները ոստիկանների են ծեծի ենթարկել, ուռճացրել են միջադեպը և խախտել եղբայրների անմեղության կանխավարկածը:«Մենք ինչ դիրքորոշում ունենք՝ մի կողմ դնենք, թե իրականում ինչ է եղել: Եթե մենակ հաշվի առնենք հենց մենակ ոստիկանների ասածը՝ կարանք եզրակացնենք, որ ընդամենը նույն ոստիկանները նշում են ընդամենը մեկ հարվածի մասին», - ընդգծեց Միքայելյանը:Ըստ լրատվամիջոցների՝ այս միջադեպին մասնակցել են նաև հավաքականում հանդես եկող Արաս Օզբիլիսը և «Փյունիկ»-ի մեկ այլ ֆուտբոլիստ: Ակումբը պաշտոնապես հերքեց այս տեղեկությունը՝ ընդգծելով, որ միջադեպին մասնակից է եղել «Փյունիկ»-ի միայն մեկ խաղացող՝ Գոռ Մալաքյանը: Ակումբը մտահոգված է կատարվածով և ակտիվ համագործակցում է ոստիկանության և իրավապահների հետ:Մալաքյաններից ավագի ակումբն էլ արձագանքեց կատարվածին: Երևանի «Արարատ»-ի պնդմամբ՝ միջադեպը թռուցիկ է նկարագրվել, ինչի արդյունքում հասարակության մոտ ստեղծվել է թյուր կարծիք տեղի ունեցածի մասին: «Հույս ունենք, որ իրավապահները օբյեկտիվ քննություն կվարեն և կներկայացնեն ողջ եղելությունը», - ասված է ակումբի տարածած հաղորդագրությունում:Հայ բազմաթիվ ֆուտբոլիստներ սոցցանցերի իրենց էջերում զորակցություն են հայտնում եղբայրներին՝ իրավապահներից պահանջելով ներկայացնել միջադեպն ամբողջությամբ, այլ ոչ դրվագներով:    "
Սպորտ,"Մարզական լրագրողները չեն բացառում, որ Մխիթարյանի` հավաքականին չմիանալու պատճառը կոնֆլիկտն է ՀՖՖ-ի հետ"," Հայաստանի ֆուտբոլի ազգային հավաքականի առաջիկա երկու հանդիպումներին չի մասնակցի թիմի ավագ, իտալական «Ռոմայի» կիսապաշտպան Հենրիխ Մխիթարյանը։ Ֆուտբոլի ֆեդերացիայի փոխանցամբ` Հենրիխն ընտրանու գլխավոր մարզիչ Խոակին Կապառոսին ասել է՝ չի կարող միանալ հավաքականին, քանի որ արձակուրդում է, լավ մարզավիճակում չէ ու չի կարող ցուցադրել իր ամբողջ կարողությունները՝ խոստանալով հոկտեմբերին միանալ հավաքականին ու 100 տոկոսանոց նվիրումով խաղալ։Մարզական լրագրողների կարծիքով` Մխիթարյանի հավաքականին չմիանալու իրական պատճառը մարզավիճակը չէ։ Լրագրող Գևորգ Ղազարյանի խոսքով` Մխիթարյանների ընտանիքի ներսում կոնֆլիկտ կա ֆուտբոլի ֆեդերացիայի հետ, և Մխիթարյանի որոշումը հնարավոր է` սրանով է պայմանավորված. - «Ենթադրաբար այն կոնֆլիկտի մասին, որ մենք խոսում ենք, պետք է պարզապես հայտարարությունների մակարդակով բոլորն ասեն, թե ինչի մասին է խոսքը: Մխիթարյանն այն մարդն է, ով կարող է իր դիրքորոշումը հայտնի, հստակեցնի»:Անցած տարվա ավարտին Ֆուտբոլի ֆեդերացիայի նախագահի ու գործադիր կոմիտեի ընտրություններում հաղթեց Արմեն Մելիքբեկյանը։ Այս ընտրությունները հայ ամենահայտնի ֆուտբոլիստ Հենրիխ Մխիթարյանի մայրը՝ կազմակերպությունում աշխատելու երկարամյա փորձ ունեցող Մարինա Թաշչյանը, խայտառակություն որակեց։ Նա հայտարարել է, որ ամեն ինչ արվել է, որպեսզի ինքը ֆեդերացիայի գործադիր կոմիտեի անդամ չընտրվի՝ ասելով, որ հավանաբար խանգարում է Արմեն Մելիքբեկյանի թիմին։ Նախորդ տարվա դեկտեմբերին կայացած ընտրություններից հետո Մխիթարյանի մայրը հայտարարել է, որ որդին պետք է որոշի, եթե իր մորը վիրավորել են, կշարունակի խաղալ հավաքականում, թե ոչ. - «Ես դեմ եմ, որ չշարունակի, ինքը խաղում է ազգի համար, ուղղակի Հենրիկը հիմա վիրավորված է իրենց վերաբերմունքից», - ասել էր Մարինա Թաշչյանը։Մարզական լրագրող Գևորգ Ղազարյանի խոսքով` ընտրանու առաջատարն այժմ պարտավոր է հստակեցնել իր դիրքորոշումը. - «Եվ ասի, թե ինչպես ենք մենք աշխատելու հետագայում, ինչ ֆորմատով ենք տեսնելու նրան կամ ինչ ֆորմատով չենք տեսնելու»: Նրա պնդմամբ` այս հարցում անելիք ունի նաև ֆեդերացիան. - «Ֆեդերացիան որևէ մեկնաբանություն չտվեց, տվեց հավաքականի գլխավոր մարզչի մակարդակով, որը շահերը ներկայացնող այն ամենաճիշտ կերպարը չէ»:Չնայած Հենրիխի բացակայությանը լրագրողն առաջիկա հանդիպումներից լավ արդյունք է ակնկալում։Հայաստանի ֆուտբոլի հավաքականն Ազգերի լիգայում մրցելույթները կմեկնարկի սեպտեմբերի 5-ին՝ հյուրընկալվելով Հյուսիսային Մակեդոնիային, 3 օր անց էլ սեփական հարկի տակ կընդունի էստոնացիներին։ Հավաքականի իսպանացի մարզիչ Խոակին Կապառոսն այս խաղերի համար 23 ֆուտբոլիստի է հրավիրել, այդ թվում՝ նորեկների: Ազգային ընտրանու մարզաշապիկն առաջին անգամ կհագնի ռուսական «Ռոստով» ակումբում հանդես եկող Խորեն Բայրամյանը։Տարիներ շարունակ ընտրանու հանդիպումները մեկնաբանող Էդուարդ Քալանթարյանը, որն այս խաղերին էլ կնստի խոսափողի առջև, ասում է՝ Հենրիխի բացակայությունը խաղային լուրջ խնդիրներ կարող է առաջացնել, ըստ նրա` կրեատիվ ֆուտբոլիստների պակաս կա: Մեկնաբանի խոսքով` պետք է սպասել հոկտեմբերին, եթե այդ խաղերին էլ թիմի ավագը չմիանա ընտրանուն, ապա բոլոր հիմքերը կլինեն պնդելու, որ հարաբերություններն են պատճառը ֆեդերացիայի հետ: «Եթե այդտեղ էլ ինչ-որ պատճառաբանություն լինի, ապա այդ ժամանակ կկարողանանք պնդել, որ հարաբերությունների հարց կա, բնականաբար ոչ գլխավոր մարզչի հետ, որի հետ նա անգամ ծանոթ չէ, այլ միգուցե Ֆուտբոլի ֆեդերացիայի ղեկավարության հետ ինչ-որ խնդիրներ կան, դրա համար Մխիթարյանը չի եկել հավաքական: Սա ենթադրություն է, նորից եմ ասում, բայց հիմքեր այդպես ենթադրելու համար կան»:Ինչ վերաբերում է ընտրանու առաջիկա խաղերից սպասելիքներին, մեկնաբանն ասում է՝ արդյունքն է կարևորը. - «Կլինի արդյունք, այսինքն` առաջին տեղ խմբում, ուրեմն ամեն ինչ լավ է եղել, չի լինի առաջին տեղ, ուրեմն ամեն ինչ սխալ է արվել»:Ազգային հավաքականը եվրոպական մրցասպարեզում պայքարը նոր է սկսում, իսկ հայկական ակումբներից երեքն արդեն երեկ դուրս մնացին եվրագավաթներից։ Երեկ Եվրոպա լիգայի որակավորման առաջին փուլում պարտվեցին «Նոան», «Ալաշկերտն» ու «Շիրակը», ավելի վաղ էլ Չեմպիոնների լիգայում մրցակցին զիջել էր Հայաստանի չեմպիոն «Արարատ Արմենիան», սակայն մրցաշարի ձևաչափով կշարունակի պայքարը Եվրոպա լիգայում։ Գյումրին ներկայացնող «Շիրակից» զատ, մյուս ակումբների մեկնարկային կազմերում հայազգի ֆուտբոլիստները քիչ էին, որոշ դեպքերում էլ ընդհանրապես չկային։ Բազմաթիվ ֆուտբոլասերներ ընդգծում էին՝ ղազախական «Կայրաթի» ու «Նոայի» միջև հանդիպման մեկնարկին դաշտում ընդամենը մեկ հայ կար, այն էլ ղազախական ակումբի կազմում։Քալանթարյանը համակարծիք է առկա այն պնդումների հետ, որ եթե լեգիոներներն արդյունք չեն ապահովում, ավելի լավ է` հայերը խաղան. - «Ինչո՞ւ չէին կարող հայ ֆուտբոլիստները դուրս գալ դաշտ և պարտվել 1:4 հաշվով: Կլիներ տարիներ առաջ այդ տենդենցը, և մենք հիմա կգայինք մի կետի, որ Խոակին Կապառոսը ընտրելու հնարավորություն կունենար, ոչ թե աֆրիկացիներին կամ կոլումբացիներին Հայաստանի քաղաքացիություն կտայինք»:     "
Սպորտ,Ուրուգվայահայ ֆուտբոլիստ Մարաշլյանը ստացել է Հայաստանի մինչև 19 տարեկանների հավաքականում խաղալու հրավեր," 18-ամյա ուրուգվայահայ ֆուտբոլիստ Նիկոլաս Ռոսի Մարաշլյանը ստացել է Հայաստանի հրավերը` մաս կազմելու մինչև 19 տարեկանների հավաքականում, որը Նիդեռլանդներում հոկտեմբերին պետք է պայքարի 2021 թվականի Եվրոպայի առաջնությանը մասնակցելու համար:Ուրուգվայական մարզական Ovación հանդեսը, որ պատկանում է հեղինակավոր El Pais-ին, նախադեպը չունեցող այս իրադարձությանը նվիրել է շաբաթ օրվա համարի գլխավորի էջերից մեկը: Նիկոլաս Ռոսի Մարաշլյանն, ով խաղում է Ուրուգվայի գլխավոր թիմերից մեկում` Պենյառոլում, «Ազատության» հետ զրույցում նշեց, որ իրեն ոգևորել է այն փաստը, որ շատ պիտի սովորի խաղալով Եվրոպայում: Հարցին, թե ինչ է նշանակում ֆուտբոլ խաղալ Հայաստանի համար, երիտասարդ Մարաշլյանն ասաց, թե մեծ հպարտություն է իր և իր ընտանիքի համար ևս: Նա նաև նշել է, որ արդեն տեղեկություններ է ստանում Հայաստանի հավաքականի ու ֆուտբոլի մասին և խոստովանել, որ ունենալով Հենրիխ Մխիթարյանի պես լավ ֆուտբոլիստ` կարելի է հույսեր ունենալ: Հիշեցնենք, որ Նիկոլասի ավագ եղբայրը Դիեգո Ռոսի Մարաշլյանն է, ով խաղում է Լոս Անջելեսում և վերջերս ստացել է «Ոսկե կոշիկ»:  "
Սպորտ,Աշխարհի առաջնության եզրափակիչ փուլի ուղեգիր նվաճելու համար պիտի քայլ առ քայլ առաջ գնանք. Խոակին Կապառոս," Ֆուտբոլի աշխարհի առաջնության եզրափակիչ փուլի ուղեգիր նվաճելու համար պիտի մեծ ցանկությամբ քայլ առ քայլ առաջ գնանք՝ վստահ լինելով, որ կարող ենք մրցակցել բոլորի հետ, իր առաջին ասուլիսի ընթացքում այսօր հայտարարեց Հայաստանի ֆուտբոլի ազգային հավաքականի գլխավոր մարզիչ իսպանացի Խոակին Կապառոսը:«Բոլոր ֆուտբոլիստների ջանքերի շնորհիվ կկարողանանք հասնել նպատակին», - ասաց Կապառոսը: 64-ամյա մասնագետը հավաքականի ղեկը ստանձնել էր դեռ մարտ ամսին, սակայն կորոնավիրուսով պայմանավորված իրավիճակի պատճառով Հայաստան գալու ու լրագրողների հարցերին պատասխանելու հնարավորություն չուներ, այսօր էլ Հայաստանի ֆուտբոլի ֆեդերացիայում կազմակերպված ասուլիսը հեռավար ձևաչափով էր։Կապառոսից առաջ շատ կարճ ժամանակով հավաքականի գլխավոր մարզիչը Աբրահամ Խաշմանյանն էր, որի գլխավորությամբ ընտրանին Իտալիայի հետ արտագնա խաղում կրեց հավաքականի պարտության ամենախոշոր 9-1 հաշվով պարտությունը։ Այս հանդիպումից հետո հրաժարական տվեց նաև ՀՖՖ նախկին նախագահ, ԱԱԾ նախկին տնօրեն Արթուր Վանեցյանը։Հավաքականի իսպանացի նոր մարզիչն արդեն հասցրել է զրուցել ազգային ընտրանու շուրջ 20 ֆուտբոլիստների հետ. «Ինձ հաճելիորեն զարմացրեց, որ բոլորը մեծ նվիրվածությամբ ցանկություն հայտնեցին հետագայում ևս խաղալ ազգային թիմում»։Կապառոսի խոսքով՝ ֆուտբոլիստների հոգեբանական պատրաստվածությունը նույնքան կարևոր է, որքան տեխնիկան, տակտիկականն ու ֆիզիկականը, երբեմն այն ավելի կարևոր է, քան այս երեքը:«Առաջին հերթին պետք է ճանաչել կոլեկտիվը, ակնհայտ է որ հոգեբանորեն ամուր թիմը բարելավում է ելույթները», - ասաց հավաքականի մարզիչը:Իսպանացի մասնագետն ակումբներում աշխատելու մեծ փորձ ունի, սակայն Հայաստանի ընտրանին Կապառոսի մարզչական կարիերայի առաջին հավաքականն է։ Նա մարզել է իսպանական «Սևիլյան», Բիլբաոյի «Աթլետիկը», «Դեպորտիվոն», «Գրանադան», նրա ղեկավարությամբ խաղացել են գերաստղեր Սերխիո Ռամոսը, Ադրիանոն, Դանի Ալվեսը։Ի դեպ, Հայաստանի հավաքականի առաջարկն ընդունելուց առաջ Կապառոսը Սևիլիայում ղեկավար պաշտոն էր զբաղեցնում։ Վերջին շրջանում Հայաստանի հավաքանի անցկացրած հանդիպումներից իսպանացուն ամենաշատը տպավորել է Երևանում կայացած իտալացիների հետ մրցավեճը, որն ավարտվեց հյուրեի 3:1 հաշվով հաղթանակով, սակայն Հայաստանի ընտրանին այդ խաղում լավ տեսք ուներ և ըստ Կապառոսի, կարող էր այլ հաշիվ գրանցվել։ Մասնագետի խոսքով՝ առաջիկայում հավաքականում հնարավոր է ընդգրկվեն խաղացողներ նաև երիտասարդական թիմից, կարևորն այն է, որ այդ երիտասարդները խաղային պրակտիկա ունենան. «Երիտասարդները պետք է խաղան, սխալներ թուլ տան հակառակ դեպքում կանհետատան»:Պիտի իսկական թիմ լինենք՝ իմանալով ինչ անել երբ գնդակով ենք կամ առանց դրա, պիտի փորձենք առավելագույնը ստանալ, ասաց 64-ամյա մասնագետը։Կապառոսը Հայաստանի ընտրանու թույլ կողմերի մասին չցանկացավ խոսել, որ մրցակիցները չլսեն՝ ընդգծելով՝ կատարյալ թիմ չկա . «Ոչ «Ռեալը», ոչ «Բարսան», ոչ «Բավարիան», ոչ էլ «Մանչեսթեր Սիթին» կատարյալ թիմեր չեն, մենք կփորձենք, որ մրցակիցները մեր թերացումները քիչ տեսնեն»:Սեպտեմբերից Հայաստանի ֆուտբոլի հավաքականը կսկի պայքարն Ազգերի լիգայում, աշնանը ազգային ընտրանին նաև ընկերական 2 հանդիպում կանցկացնի:    "
Սպորտ,Միջազգային կառույցներից պայմանավորված խաղերի մասին հիմնավորումներ են ստացվել. որակազրկվածներն ընդդիմանում են," Հայաստանի ֆուտբոլի ֆեդերացիան (ՀՖՖ) պայմանավորված խաղերի վերաբերյալ միջազգային կառույցներից ստացած բոլոր ապացույցներն առաջիկայում փոխանցելու է Հայաստանի իրավապահ մարմիններին։ Հենց այս պատճառով էլ Ֆուտբոլի Հայաստանի առաջին խմբի առաջնությունը դադարեցվեց։Ֆուտբոլի ֆեդերացիայի փոխնախագահի փոխանցմամբ՝ պայմանավորված խաղերին մասնակցած 5 ակումբ և 58 անձ, այդ թվում` մարզիչներ, սեփականատերեր, նախագահներ, ֆուտբոլիստներ որակազրկվել են, նրանցից 45-ը` ցմահ. - «Շարունակություն ապահովելու համար նախևառաջ պիտի մաքրել։ Պիտի մաքրել ոչ միայն նման ձևերով, այլ նաև տարատեսակ սահմանափակումներ և պահանջներ ներկայացնելով։ Օրինակ՝ մենք առաջին լիգայում այլևս լիցենզավորման համակարգ ենք ներդրել, այսինքն` ցանկացած մարդ չի կարող արդեն խաղալ Հայաստանում, անգամ առաջին լիգայի առաջնությունում»:Արմեն Նիկողոսյանն ասաց՝ միջազգային գործընկերներն իրենց հայտնել են, թե պայմանավորված խաղերում օրինակ ինչ գործողությունների են դիմել մարզիկը, մարզիչը, ակումբի նախագահը. - «Դրվագներ, երբ պիտի խաղի այս րոպեին լինի գոլ, և գոլը լինում է, կամ պաշտպանն ինչ պիտի անի, որպեսզի լինի գոլ, գրանցվի գոլ, կամ դարպասապահն ինչ պիտի անի, կամ ինչ փոխարինում պիտի անեն։ էս բոլոր դրվագները մանրամասն վերլուծված են, և այնպես չի, որ աչքաչափով որոշում է ընդունվել, որովհետև մենք հասկանում ենք, որ մենք գործ ունենք մարդկանց հետ: Այդ մարդիկ մի օր կարող են կանգնել և ասել, որ իրենք չեն դա արել, բայց մենք պիտի ունենայինք հիմնավորումներ, և հավատացեք` ամեն մեկի համար ունենք շատ հիմնավոր ապացույցներ»:Տարբեր ժամկետներով որակազրկվել են «Արագած», «Տորպեդո», «Մասիս», «Երևան» և «Լոկոմոտիվ» ակումբները։ Որակազրկված 58 հոգուց 25-ը ուկրաինացի են, նրանցից 12-ը ներկայացնում էին «Լոկոմոտիվը»: Վերջինիս գլխավոր մարզիչ Սերգեյ Լիտովչենկոն երեկ ուկրաինական լրատվամիջոցներից մեկին տված հարցազրույցում հայտարարել է. - «Մեզ որոշեցին մահապատժի ենթարկել առանց որևէ ապացույցների»: Մարզիչը այդ որոշումը շոկային է որակում ու հարցնում՝ ինչո՞ւ որակազրկված անձանցից և ոչ մեկին չկանչեցին հարցաքննության, ինչո՞ւ ոչ մի հետաքննություն չիրականացրին։Ֆուտբոլի ֆեդերացիայի փոխնախագահն արձագանքեց. - «Բազմաթիվ մարդիկ հրավիրվել են կարգապահական կոմիտե և իրենց մոտեցումներն ու կարծիքն են հայտնել այդ խաղերի վերաբերյալ: Մենք ունենք ՈւԵՖԱ-ից, ՖԻՖԱ-ից, Ինտերպոլից, ԱԱԾ-ից ստացած բազմաթիվ հիմնավորումներ, և մեր որոշումը եղել է այդ հիմնավորումների համադրմամբ, և հավատացեք` եթե մենք թեկուզ փոքրիկ կասկած ունենայինք այս կամ այն երևույթի նկատմամբ, նման որոշումներ չէին ընդունվի, առավել ևս ցմահ ֆուտբոլից զրկելու մասին որոշումներ, որովհետև վերջիվերջո եթե մարդիկ կարծում են, որ մենք սխալ որոշում ենք ընդունել, չպիտի գան ֆեդերացիա: Արդեն մի քանի օր է, թե մեզ զանգահարում են, թե փորձում են հանդիպել, պետք չի ոչ մեզ հետ հանդիպել, ոչ գալ ֆեդերացիա, կա ընթացակարգ, եթե իրենք գտնում են, որ Ֆուտբոլի ֆեդերացիայի որոշումը սխալ է, պիտի դիմեն բողոքարկման կոմիտե, ընդ որում թե կարգապահականը, թե բողոքարկման կոմիտեն անկախ մարմիններ են: Ես անկեղծ ասած չգիտեմ` բողոքարկման կոմիտեն անգամ որտեղ է հավաքվում և երբ կհավաքվի: Դիմում են բողոքարկման կոմիտե, կամ իրենց բողոքը բավարարվում է, և ֆեդերացիայի արածը սխալ է համարվում, եթե բողոքարկման կոմիտեն ֆեդերացիայի աշխատանքը համարում է ճիշտ և թողնում է ուժի մեջ տվյալ որոշումը, կա ևս մեկ ինստանցիա, որտեղ իրենք կարող են բողոքել, դա Լոզանի սպորտային դատարանն է, որն արդեն որոշում է վերջնականը»:Որակազրկված մյուս՝ «Արագած» ակումբի մամուլի պատասխանատու Արման Առաքելյանը տեղեկացրեց՝ ակումբի նախագահը և ազգությամբ ուկրաինացի սեփականատերն ու գլխավոր մարզիչը ցմահ որակազրկվել են։ Ակումբի 10 ֆուտբոլիստ, որոնցից երեքն ազգությամբ հայ են, ևս որակազրկվել են տարբեր ժամկետներով։ Առաքելյանը հատկապես մտահոգված է որակազրկված հայ ֆուտբոլիստների ապագայով։ Իսկ հարցին` արդյոք չի՞ բացառում, որ ակումբի կողմից եղել են պայմանավորված խաղեր, պատասխանեց. - «Չեմ բացառում, որ եղել են ֆուտբոլիստներ, որոնք փորձել են սեփական գործողություններով ազդել խաղի ընթացքի վրա, բայց որ ակումբը պայմանավորվի, որևէ տեղեկություն ես չունեմ»։Մեկ տարով որակազրկվել է Արագածի 24-ամյա ֆուտբոլիստ Մուրադ Ասատրյանը, որը, սակայն, հերքում է, թե որևէ առնչություն ունի պայմանավորված խաղերի հետ. - «Կարան վիդեոները դնեն, նայեն, խաղը դնեն, նայեն, որ ես ոչ մի առնչություն չունեմ տենց բաների հետ: Ես մեկ տարի ի՞նչ պետք է անեմ առանց ֆուտբոլի, ասենք 14 տարի է` ես ֆուտբոլ եմ խաղում ճիշտ չի էլի»:  "
Սպորտ,"Հայաստանի ֆուտբոլի առաջին խմբի առաջնությունը դադարեցվեց, 5 ակումբներ և 58 անձինք որակազրկվեցին"," Հայաստանի ֆուտբոլի առաջին խմբի առաջնությունը դադարեցվել է, 5 ակումբներ և 58 անձինք որակազրկվել են, հաղորդում է Ֆուտբոլի ֆեդերացիան (ՀՖՖ):Երեկ ՀՖՖ գործադիր կոմիտեի արտահերթ նիստի օրակարգում էր «Արագած», «Տորպեդո», «Մասիս», «Լոկոմոտիվ» և «Երևան» ֆուտբոլային ակումբների՝ պայմանավորված խաղերում ներգրավված լինելու վերաբերյալ ֆեդերացիայի կարգապահական և թթիկայի կոմիտեի որոշման քննարկումը:Կարգապահական կոմիտեն, քննարկելով Հայաստանի իրավապահ մարմինների և ՈՒԵՖԱ-ի համապատասխան բաժնի կողմից ներկայացված փաստերն ու նյութերը, կայացրել է որոշում «Արագած», «Տորպեդո», «Մասիս», «Լոկոմոտիվ» և «Երևան» ֆուտբոլային ակումբների, ինչպես նաև ներգրավված 58 անձանց, այդ թվում՝ 45-ին ցմահ, տարբեր ժամկետներով որակազրկման մասին:Հաշվի առնելով կարգապահական և էթիկայի կոմիտեի որոշումը՝ ՀՖՖ գործկոմը միաձայն քվեարկել է առաջին խմբի առաջնությունը դադարեցնելու օգտին: Առաջին խմբի հաղթողի և հաջորդ մրցաշրջանի ձևաչափի վերաբերյալ որոշումները կկայացվեն ՀՖՖ գործկոմի հետագա նիստերի ընթացքում՝ ներգրավված ակումբների կողմից հնարավոր բողոքարկումների վերաբերյալ որոշումներից հետո, ասված է հաղորդագրությունում:   "
Սպորտ,Մխիթարյանը երկարաձգել է «Ռոմա»-ի հետ պայմանագիրը," Հայաստանի ֆուտբոլի ազգային հավաքականի ավագ Հենրիխ Մխիթարյանը կմնա իտալական «Ռոմա»-ում առնվազն մինչև ընթացիկ մրցաշարի ավարտը, իտալական ակումբը հայտարարել է, թե պայմանավորվել են «Արսենալ»-ի հետ երկարաձգել նրա վարձակալության պայմանագիրը։«Կա նաև նախնական համաձայնություն հաջորդ մրցաշրջանի վերաբերյալ», - հայտարարել է «Ռոմա»-ն։«Երջանիկ եմ, որ մնում եմ», - Ֆեյսբուքում գրել է Մխիթարյանը, հավելելով. «Դեռ բաներ կան, որոնց այստեղ չեմ հասել, և ակնկալում եմ, որ այս մրցաշրջանը կավարտենք բարձր արդյունքներով»։«Ռոմա»-ի պաշտոնական կայքին տված հարցազրույցում էլ կիսապաշտպանը պնդել է. «Առաջնության վերսկսումից հետո այդքան էլ լավ հանդես չեկանք, բայց չենք հանձնվում, դեռ 10 հանդիպում ունենք, և հնարավորինը կանենք, որ շատ միավորներ վաստակենք»: "
Սպորտ,Լա Լիգայի խաղերին ներկա կլինեն «վիրտուալ երկրպագուներ»," Գալիք հինգշաբթի օրը՝ հունիսի 11-ին, վերսկսվում են իսպանական Լա Լիգայի խաղերը։Առաջնությունը կորոնավիրուսի համավարակի հետևանքով ընդհատվել է մարտ ամսին, և դեռևս հայտնի չէ, թե ով կվաստակի չեմպիոնի տիտղոսը՝ Բարսելոնայի նույնանուն թի՞մը, թե՞ Մարդիդի «Ռեալը»։Ինչպես Բունդեսլիգայի և եվրոպական այլ մրցաշարերի դեպքում, իսպանական ակումբների երկրպագուների մուտքը մարզադաշտ արգելվում է։Բայց ինչպե՞ս անել, որ հեռուստատեսությամբ խաղը դիտողի մոտ գոնե ինչ-որ չափով ստեղծվի ֆուտբոլային տրամադրություն։Ահա Լա Լիգայի գյուտը՝ հեռարձակման ընթացքում վիդեոինժեներները հատուկ մոնտաժային հնարքներով կտեղադրեն վիրտուալ երկրպագուների պատկերները, դրոշներ, պաստառներ, ֆուտբոլիստներին քաջալերող կարգախոսներ, վանկարկումներ, հուզմունք, վրդովմունք, ուրախություն ու հիասթափություն, բղավոցներ և, իհարկե, գագաթնակետը՝ գոլից ծնվող ուրախության ճիչը։Այո, այդ ամենն ընձեռում են համակարգչային արդիական ծրագրերը։ Լա Լիգային այդ տեխնոլոգիայով օգնել է նորվեգացի մասնագետների թիմը։Այս գյուտի հեղինակը համակարգչային խաղեր արտադրող «Էլեկտրոնիկ Արթս» ամերիկյան ընկերության մարզական խաղերի բաժինն է։«Ես միշտ հավատացել եմ, որ նորից կխաղանք, շատերը չէին հավատում, բայց ես գիտեի, որ կստացվի։ Մենք այս ծրագրի վրա սկսեցինք աշխատել հենց այն պահից, երբ մտածեցինք, որ Լա Լիգան կշարունակվի։ Կառավարությունը պետք է առողջապահության հարցը լուծեր, դա շատ բարդ հարց էր։ Իսկ մենք պետք է պատրաստվեինք մեր աշխատանքին։ Իրոք դժվար էր, բայց մենք կարողացանք դա անել», - ասել է Լա Լիգայի նախագահ Խավիեր Տեբասը։Լա Լիգայում մնացել է 11 տուր։ Առաջինը կորոնավիրուսի կարանտինից հետո դաշտ դուրս կգան «Սևիլյան» և «Ռեալ Բետիսը»։Շաբաթ օրը «Բարսելոնան» կհուրընկալվի Մայորկայի «Ռեալին», իսկ կիրակի օրն էլ Մադրիդի «Ռեալը» կընդունի «Էյբարին»։ "
Սպորտ,ՖԻՖԱ-ն կազմում է համաշխարհային ֆուտբոլին ֆինանսապես աջակցելու ծրագիր," ՖԻՖԱ-ի նախագահ Ջաննի Ինֆանտինոն կառույցի անդամ ֆեդերացիաներին հասցեագրված տեսաուղերձում հայտնել է, որ կորոնավիրուսից տուժած համաշխարհային ֆուտբոլին ֆինանսական աջակցություն տրամադրելու ծրագիր կազմելու աշխատանքն ավարտական փուլում է:Համավարակի կապակցությամբ ֆուտբոլային լիգաների գերիշխող մասը զրկվել է խաղեր անցկացնելու հնարավորությունից, ինչը ծանր հարված է հասցրել թե՛ ազգային ֆեդերացիաներին և թե՛ ակումբներին:Ինֆանտինոն հավաստիացնում է, որ առաջարկվող ծրագրով նախատեսվում է ֆինանսապես սատարել ոչ միայն աշխարհի ամենահզոր և հայտնի թիմերին, այլև բոլոր մակարդակի լիգաներում հանդես եկողներին:«Լավագույն ակումբների խաղերը վերսկսելն, իհարկե, առաջնահերթություն է, բայց մենք պարտավոր ենք մտածել նաև ազգային հավաքականների, կանանց ֆուտբոլի, ավելի ցածր մակարդակի տեղական լիգաների, երիտասարդ ֆուտբոլիստների մասին։ Մենք պետք է միասնություն դրսևորենք և երաշխավորենք ամբողջ աշխարհում ֆուտբոլի վերականգնումը: Սա է մեր առաջնահերթությունը և մեր ֆինանսական ծրագրի սկզբունքը»,- ասել է Ինֆանտինոն:ՖԻՖԱ-ի ղեկավարը նաև ընդգծել է, որ կորոնավիրուսի համավարակից հետո ֆուտբոլային կյանքն ակտիվացնելու ընթացքում գերնպատակ պետք է համարվի մարզիկների և մարզասերների առողջության պաշտպանությունը:  "
Սպորտ,"Օլիմպիադան ընդհանրապես կչեղարկվի, եթե տեղի չունենա 2021-ին"," Միջազգային օլիմպիական կոմիտեի (ՄՕԿ) նախագահ Թոմաս Բախը չի բացառում, որ 2020 թվականի Տոկիոյի ամառային Օլիմպիադան կարող է ընդհանրապես տեղի չունենալ, եթե այն չհաջողվի անցկացնել 2021 թվականին:Այս տարվա մարտին ՄՕԿ-ը և Ճապոնիայի կառավարությունը հայտարարել են, թե հաշվի առնելով կորոնավիրուսի համավարակը և ղեկավարվելով նախևառաջ մարզիկների ու մարզասերների առողջությունը երաշխավորելու սկզբունքով, փոխադարձ համաձայնությամբ որոշել են ամառային խաղերն անցկացնել մեկ տարի ուշացումով:Եթե չլիներ համավարակը, խաղերը կմեկնարկեին այս տարվա հուլիսին: Մեկ տարով հետաձգելու որոշումը ՄՕԿ-ի, հյուրընկալող երկիր Ճապոնիայի, ինչպես նաև մնացած երկրների օլիմպիական կոմիտեների և մարզական ֆեդերացիաների համար ընդունելի տարբերակ էր:Բայց այս համավարակի ընթացքը վկայում է, որ ամբողջ աշխարհը հայտնվել է շատ ավելի բարդ կացության մեջ:Ճապոնիայի վարչապետ Սինձո Աբեն ասել է, որ հնարավոր չի լինի անցկացնել հազարավոր մարզիկների ու մարզիչների, տեխնիկական անձնակազմի մասնակցություն և հարյուր հազարավոր երկրպագուների ներկայություն ենթադրող համաշխարհային խոշոր միջոցառում, եթե չլինի առողջապահական բոլոր նորմերի պարտադիր ապահովում:Աբեն ՄՕԿ-ի ղեկավարին ասել է, որ հաջորդ տարվա ամառն Օլիմպիադայի անցկացման վերջին հնարավորությունն է:Թոմաս Բախը BBC-ին ասել է, թե ընդունում է Ճապոնիայի կառավարության ղեկավարի դիրքորոշումը: «Անկեղծ լինենք, հնարավոր չէ մշտապես վարձած վիճակում պահել կազմկոմիտեի երեք կամ հինգ հազար աշխատողներին, չես կարող ամեն տարի փոխել բոլոր խոշոր մարզական ֆեդերացիաների կազմած ժամանակացույցը, չես կարող մարզիկներին անվեջ պահել անորոշության մեջ», - ասել է Բախը:ՄՕԿ-ի ղեկավարը կրկնել է, թե շատ է ուզում, որ Օլիմպիադան տեղի ունենա հաջորդ տարվա ամռանը, և աշխատում է այդ ուղղությամբ, սակայն չի կարող բացառել Օլիմպիադան այս բարդ հանգամանքներում ընդհանրապես չեղարկելու հնարավորությունը:Վերջնական որոշում կայացնելու համար ՄՕԿ-ը, Ճապոնիայի կառավարությունը և համաշխարհային մարզական կառույցները պետք է վերլուծեն համավարակի ընթացքը և փորձեն հասկանալ, թե ինչ վիճակ կլինի աշխարհում հաջորդ տարվա հուլիսին:   "
Սպորտ,Անգլիական Պրեմիեր լիգայում վերսկսում են մարզումները," Անգլիական Պրեմիեր լիգայի ֆուտբոլիստներն այսօրվանից սկսում են մարզումները, սակայն՝ որոշակի կանոններով. դրանք պետք է անցնեն փոքր խմբերով, յուրաքանչյուրում՝ առավելագույնը հինգ ֆուտբոլիստ, տևողությունն էլ չպետք է գերազանցի 75 րոպեն: Մարզիկները, հնարավորության դեպքում, պետք է նաև սոցիալական հեռավորության նորմերը պահպանեն:Պատասխանատուները զգուշացրել են` անակնկալ ստուգումներ են անցկացնելու, հետևելու են կանոնների պահպանմանը նաև հեռակապի ու նորագույն այլ տեխնոլոգիաների միջոցով:Մինչ այդ` անցած կիրակի, բոլոր ֆուտբոլիստները կորոնավիրուսի թեստ են հանձնել:Նախնական ծրագրի համաձայն՝ խաղերը կվերսկսվեն հունիսից: Դրանք սառեցվել էին ամիսներ առաջ` կորոնավիրուսի համաճարակի պատճառով:     "
Սպորտ,Ֆուտբոլը վերադառնում է Եվրոպա," Լեհ հարձակվող Ռոբերտ Լևանդովսկին 40-րդ րոպեին 11-մետրանոցից գոլ է խփում, 80-րդ րոպեին ֆրանսիացի Բենժամեն Պավարը գլխի հարվածով կրկնապատկում է հաշիվը:Union Berlin թիմը սեփական հարկի տակ 0-2 հաշվով պարտվում է Գերմանիայի Բունդեսլիգայի չեմպիոն Մյունխենի «Բավարիային»:Թվում է, թե զարմանալի բան չկա՝ Union Berlin-ը Բունդեսլիգայի նորեկն է, գերաստղեր չունի, մրցակիցը Եվրոպայի և աշխարհի լավագույն ակումբների ընտանիքից Բունդեսլիգայի գրեթե մշտական չեմպիոն «Բայերնն» է:Արդյունքի առումով միանգամայն սպասելի, բայց, այնուամենայնիվ, շատ զարմանալի մթնոլորտ է, Union Berlin-ի մարզադաշտն ունի 22 հազար տեղ, սակայն «Բայերնի» հետ խաղում երեկ ներկա էր շուրջ 300 մարդ՝ անվտանգություն, տեխնիկական անձնակազմ, թիմերի և Բունդեսլիգայի պաշտոնյաներ, լրագրողներ:Մրցավարի սուլոցից զատ լսվում են ֆուտբոլիստների ռեպլիկներրը: Դա չարաբաստիկ կորոնավիրուսից է: Գերմանիայում կարանտինը թուլացնում են, արգելքների մի մասը չեղարկվել է, մարդիկ հուսով են, որ առաջիկայում կլինի վերադարձ նախավիրուսային կյանքին, բայց շատ բան միևնույն է փոխվել է:Լևանդովսկին գոլ է խփում, կարևոր գոլ իր և ամբողջ թիմի համար: «Լևին», ինչպես անվանում են նրան «Բայերնի» երկրպագուները, հետապնդում է մեկ մրցաշրջանի ընթացքում լեգենդար Գերդ Մյուլերի սահմանած 40 գոլերի ռեկորդը գերազանցելու նպատակ, բայց վերջին գոլից հետո թիմակիցներն ուրախությունից չեն գրկախառնվում, թավալվում:«Լևին» և ընկերները սոսկ արմունկներով մեկմեկու դիպում են ու վերջ: Սա էլ կորոնավիրուսից է, մարզիկներն իրենց ուրախությունը շատ ավելի համեստ են դրսևորում:Խաղի ընթացքում էլ՝ հնար լիներ, կպահպանեին սոցիալական հեռավորությունը, բայց սպորտ է, սերտ շփումը չես բացառի:«Ուրախ ենք, որ այս կարանտինից հետո խաղացինք, արդյունքն էլ լավն է», - ասել է «Բայերնի» կանադացի ֆուտբոլիտս Ալֆոնսո Դեևիսը:«Դժվար խաղ էր, բայց լավ է, որ վերաբացեցինք սեզոնն», - արձագանքել է Union Berlin-ից Մարկուս Ինգվարտսենը:Այսպիսով, Բունդեսլիգան եվրոպական լիգաներից առաջինն է, որը վերականգնվեց մարտի կեսերին փակվելուց՝ կարանտինից հետո: Ֆուտբոլասերները հուսով են, որ եվրոպական լիգաներն առաջիկայում կհետևեն Բունդեսլիգայի օրինակին:Լա Լիգայի նախագահ Խավիեր Տեբասն ասել է, որ իսպանական երկու դիվիզիոնների թիմերն արդեն սկսում են մարզումները, տասական մարզիկ կարող են միասին դուրս գալ դաշտ:Իսպանիայում ֆուտբոլի բոլոր խաղերը մարտի 12-ից դադարեցվել են: Եթե առաջնությունը չշարուհնակվի, Լա Լիգայի կորուստը կհասնի ընդհուպ մինչև մեկ միլիարդ եվրոյի:Տեբասը հուսով է, որ Լա Լիգան կվերաբացվի հունիսի 12-ից: Նա, ի դեպ, գովեստով է խոսել Բունդեսլիգայի վերաբացման մասին:«Շատ ուրախ եմ, շնորհավորել եմ նրանց, դա շատ կարևոր քայլ էր, Լա Լիգան Բունդեսլիգայի հետ այս ամիսների ընթացքում համագործակցել է, մենք ինֆորմացիա և գաղափարներ ենք փոխանակել, շատ դժար բան էր, այդ կապակցությամբ հպարտ եմ Բունդեսլիգայի համար», - ասել է Լա Լիգայի նախագահ Խավիեր Տեբասը:Իսկ Եվրոպայի ամբողջ ֆուտբոլային կյանքը ղեկավարող UEFA-ն քննարկում է համաեվրոպական մրցաշարերը մինչև օգոստոս ավարտելու հնարավորությունը:«Գոյություն ունի հստակ ծրագիր, որը պետք է հաստատի գործադիր կոմիտեն: Եթե ամեն ինչ բարեհաջող ընթանա, մենք հավանաբար մրցաշրջանը կավարտենք մինչև օգոստոս», - ասել է UEFA-ի նախագահ Ալեքսանդեր Չեֆերինը:Նրա փոխանցմամբ, խոսքը ոչ միայն ազգային առաջնությունների, այլև համաեվրոպական գավաթների մասին է:    "
Սպորտ,Պրեմիեր Լիգան այսօր որոշում է՝ երբ և ինչպես վերսկսել մրցաշարը," Անգլիական Պրեմիեր Լիգան այսօր կորոշի` երբ և ինչպես են վերսկսելու մրցաշարը, որը դադարեցվել էր մոտ երկու ամիս առաջ՝ մարտի 13-ին՝ կորոնավիրուսի համաճարակի պատճառով:Ըստ BBC-ի, պատասխանատուներն առաջարկում են խաղերը սկսել հունիսի սկզբից, դրանք անցկացնել փակ դահլիճներում՝ առանց հանդիսատեսի: Ավելին, որպեսզի երկրպագուները չխմբվեն մարզադաշտերի մոտ՝ խախտելով անվտանգության նորմերը, առաջարկվում է հանդիպումները կազմակերպել «չեզոք» մարզադաշտերում:Մի շարք ակումբներ, սակայն, դեմ են այդ առաջարկին: «Մեզ դժվարին քննարկումներ են սպասվում», - հանդիպումից առաջ ասել է լոնդոնյան «Քրիսթըլ Փելիս» ակումբի նախագահ Սթիվ Փերիշը, հավելելով. - «Որքան էլ սիրենք ֆուտբոլը, ամենակարևորը մարդկանց կյանքն է ու առողջությունը»:BBC-ի հաղորդմամբ, խաղերը վերսկսելու հարցում միասնական չէ նաև ֆուտբոլիստների առողջությանը հետևող բժիշկների դիրքորոշումը: «Մի մասը պնդում է,որ հնարավոր է, մյուսների համոզմամբ, մինչդեռ, անհնար է այս պայմաններում առաջնությունը շարունակել», - ասել է ոլորտի բժիշկներին ու մասնագետներին միավորող ընկերակցության նախագահ Էամոն Սալմոնը:Գերմանական փորձը է՛լ ավելի է խորացրել առկա մտահոգությունները: Բունդեսլիգան հայտարարել էր, թե պատրաստվում է վերսկսել խաղերը մայիսի 16-ից: Այդ ծրագիրը, այդուհանդերձ, չմեկնարկած՝ արդեն հայտնվել է կասկածի տակ, երբ Դրեզդենի «Դինամո»-ի խաղացողներից առնվազն երկուսի մոտ կորոնավիրուսի թեստը դրական է եղել, և ողջ ակումբն ուղարկվել է 14-օրյա մեկուսացման: Ըստ ժամանակացույցի, մինչդեռ, նրանք պետք է հաջորդ կիրակի հանդիպեին «Հանովեր 96»-ի հետ:Նոր վիրուսը չի շրջանցել նաև իսպանացի ֆուտբոլիստներին, երեկ Լա Լիգան պաշտոնապես հայտարարեց, որ հինգ խաղացողների մոտ թեստի պատասխանը դրական է եղել, բոլորն էլ այժմ գտնվում են մեկուսացման մեջ և մարզադաշտ կարող են վերադառնալ միայն այն ժամանակ, երբ թեստի պատասխանը կլինի բացասական: Անուններ պաշտոնյաները չէին նշել, «Ռեալ Սոսիեդադ»-ի դարպասապահ Ալեքս Ռեմիրոն, մինչդեռ, տեղեկացրել է՝ հինգից մեկը ինքն է, գտնվում է տանը: «Հուսով եմ՝ շուտով կվերադառնամ խաղադաշտ, մինչ այդ ստիպված եմ մարզվել տնային հեծանիվի վրա», - գրել է նա Թվիթերում:Իսպանական ակումբները վերսկսել են մարզումները անցած շաբաթավերջին, երբ կառավարությունը սկսեց մեղմել կարանտինային նորմերը: Առաջնությունը միաժամանակ հայտարարել է, որ ուշի ուշով հետևելու է անվտանգության նորմերին՝ վարակի տարածումը կանխելու համար, և եթե ամեն ինչ ընթանա ըստ նախագծված սցենարի, Լա Լիգայի խաղերը կվերսկսվեն մինչև հունիս: Կրկին՝ առանց երկրպագուների:      "
Սպորտ,ՄՕԿ-ի և Ճապոնիայի ղեկավարները համաձայնեցին հետաձգել Տոկիոյի օլիմպիական խաղերը," Տոկիոյի օլիմպիական ամառային խաղերը կորոնավիրուսի համաճարակի պատճառով մեկ տարով հետաձգվում են: Այսօր Ճապոնիայի վարչապետ Սինձո Աբեն լրագրողներին ասել է, թե Միջազգային օլիմպիական կոմիտեի նախագահ Թոմաս Բախի հետ զրույցում առաջարկել է մեկ տարով հետաձգել Օլիմպիադան: Նրա փոխանցմամբ` Թոմաս Բախը 100 տոկոսով համաձայնել է:«Խաղաղ ժամանակների համար աննախադեպ այս որոշումը ընդունվել է` հաշվի առնելով առկա իրավիճակը: Բոլոր կողմերը մարզիկների և հանդիսատեսի համար ապահով և անվտանգ միջավայր են ցանկանում», - նշել է Ճապոնիայի վարչապետը:Միջազգային օլիմպիական կոմիտեն հայտնել է, որ խաղերը տեղի կունենան ոչ ուշ, քան 2021 թվականի ամռանը, բայց կկոչվեն Տոկիոյի օլիմպիադա 2020:«Առաջնորդները համաձայնեցին, որ Տոկիոյի օլիմպիական խաղերն աշխարհի համար կարող են հույսի փարոս դառնալ այս անհանգիստ ժամանակներում, և որ օլիմպիական կրակը կարող է լույս դառնալ թունելի վերջում, որտեղ ներկայումս հայտնվել է աշխարհը: Ուստի որոշվել է, որ օլիմպիական կրակը մնալու է Ճապոնիայում», - նշված է Միջազգային օլիմպիական կոմիտեի հայտարարությունում:Ավանդույթի համաձայն` Աթենքից` օլիմպիական մրցումների բնօրրանը համարվող Հունաստանից, օլիմպիական կրակը հատուկ օդանավով բերվել է Ճապոնիա:Չորս տարին մեկ անցկացվող Օլիմպիական խաղերը այս տարի Տոկիոյում պետք է տեղի ունենային հուլիսի 24-ից oգոստոսի 9-ը, բայց աշխարհով մեկ կորոնավիրուսի տարածմանը զուգահեռ այն հետաձգելու կոչեր էին հնչում: Անցած կիրակի ՄՕԿ-ի նիստում վերջնական որոշում չէր կայացվել, երեկ Ճապոնիայի վարչապետի հայտարարությունում ևս որոշ չափով անորոշություն կար, չնայած նա չէր բացառել Օլիմպիադայի հետաձգումը, իսկ այսօր արդեն` օրվա երկրորդ կեսին, հստակեցվեց, որ Օլիմպիադա 2020-ը հետաձգվում է կորոնավիրուսի պատճառով:Ամբողջ աշխարհում արդեն ավելի քան 17 հազար մարդու կյանք խլած վիրուսը խառնել է նաև եվրոպական ֆուտբոլային առաջնությունները:ՈՒԵՖԱ-ն պաշտոնապես հայտարարեց, որ կորոնավիրուսի պատճառով անորոշ ժամկետով հետաձգում է Չեմպիոնների լիգայի եզրափակիչ հանդիպումը: Եվրոպայի ֆուտբոլային ուժեղագույն ակումբների եզրափակիչն այս տարի նախատեսված էր անցկացվել մայիսի 30-ին Ստամբուլի Աթաթուրքի անվան մարզադաշտում:Հետաձգվել են նաև Եվրոպայի լիգայի և կանանց Չեմպիոնների լիգայի եզրափակիչ խաղերը: Դրանք նույնպես նախատեսված էր անցկացնել գալիք մայիսին: Եվրոպական ֆուտբոլային առաջնությունների եզրափակիչների հետաձգումը սպասելի էր, քանի որ դադարեցվել էին եզրափակիչ դուրս գալու խաղերը, հաղթողները չէին որոշվում, որպեսզի վերջում հաղթեին ուժեղագույն 2 ակումբները: Դեռ որոշված չէ խաղերը վերականգնելու ժամկետները:  "
Սպորտ,ՈԻԵՖԱ-ն անորոշ ժամանակով հետաձգում է Չեմպիոնների լիգայի եզրափակիչ հանդիպումը," ՈՒԵՖԱ-ն պաշտոնապես հայտարարեց, որ կորոնավիրուսի պատճառով անորոշ ժամկետով հետաձգում է Չեմպիոնների լիգայի եզրափակիչ հանդիպումը: Եվրոպայի ֆուտբոլային ուժեղագույն ակումբների եզրափակիչն այս տարի նախատեսված էր անցկացվել մայիսի 30-ին Ստամբուլի Աթաթուրքի անվան մարզադաշտում:Հետաձգվել են նաև Եվրոպայի լիգայի և կանանց Չեմպիոնների լիգայի եզրափակիչ խաղերը: Դրանք նույնպես նախատեսված էր անցկացնել գալիք մայիսին: Եվրոպական ֆուտբոլային առաջնությունների եզրափակիչների հետաձգումը սպասելի էր, քանի որ դադարեցվել էին եզրափակիչ դուրս գալու խաղերը, հաղթողները չէին որոշվում, որպեսզի վերջում հաղթեին ուժեղագույն 2 ակումբները: Դեռ որոշված չէ խաղերը վերականգնելու ժամկետները: Անցած շաբաթվա ընթացքում ՈՒԵՖԱ-ի նախագահի և եվրոպական ֆուտբոլի պատասխանատուների միջև կայացած տեսակոնֆերանսում որոշվել է աշխատանքային խումբ ձևավորել հնարավոր տարբերակներ մշակելու համար:«Աշխատանքային խումբն արդեն սկսել է ուսումնասիրել օրացույցը, հայտարարությունները կարվեն ժամանակին», - նշված է ՈՒԵՖԱ-ի երկուշաբթի տարածած հաղորդագրությունում: Եվրոպական ակումբների առաջնություններում ամենադիտարժանը Չեմպիոնների լիգան է, որտեղ հանդիպում են ազգային առաջնությունների չեմպիոնները: Կորոնավիրուսի պատճառով ընդհատված մրցաշարում 4 թիմ դուրս էր եկել քառորդ եզրափակիչ` իսպանական «Ատլետիկո Մադրիդը», ֆրանսիական «Պարի Սեն-Ժերմենը», իտալական «Ատալանտան» և գերմանական «Լեյպցիգը»: Մյուս 4 թիմերը որոշվելու էին «Մանչեսթեր սիթի»-«Ռեալ Մադրիդ», «Յուվենթուս»-«Լիոն», «Բարսելոնա»-«Նապոլի», «Բայերն»-«Չելսի» զույգերի հանդիպումներում, բայց հենց այդ պահին էլ ընդհատվեց Չեմպիոնների լիգայի մրցաշարը: Ավելի վաղ ՈՒԵՖԱ-ն հետաձգել էր Եվրոպայի ֆուտբոլի առաջնությունը, որի խաղերը նախատեսված էին անցկացնել Եվրոպայով մեկ 12 երկրներում: Եվրո-2020-ը տեղի կունենա 2021-ին:Այս տարվա մարզական ամենագլխավոր միջոցառումը ևս` Տոկիոյի օլիմպիական խաղերի անցկացումը հարցականի տակ է: Երեկ Ճապոնիայի վարչապետ Սինձո Աբեն չի բացառել, որ Օլիմպիական խաղերը հետաձգվեն կորոնավիրուսի համաճարակի պատճառով: «Հուսով եմ, որ Տոկիոյի օլիմպիադայի լիարժեք անցկացումը կարող է կորոնավիրուսի դեմ տարած հաղթանակի խորհրդանիշ դառնալ: Օլիմպիական խաղերի չեղարկումն ընդհանրապես չի քննարկվում: Դրա հետ մեկտեղ, եթե պարզ դառնա, որ խաղերի լիարժեք անցկացումը խնդրահարույց է, մենք կարող ենք այլ ելք չունենալ, քան դրանց հետաձգումը», - հայտարարել է Ճապոնիայի վարչապետը:Տոկիոյի ամառային օլիմպիադան նախատեսված է անցկացնել հուլիսի 24-ից oգոստոսի 9-ը: Վերջնական որոշումն ընդունելու է Միջազգային օլիմպիական կոմիտեն: Ճապոնիայի վարչապետի հայտարարության նախօրեին կոմիտեն նիստ էր գումարել, որից հետո ՄՕԿ-ի երկարամյա անդամ Դիք Փաունդը «Յու-Ես-Եյ Թուդեյ»-ին տված հարցազրույցում ասել է, թե Օլիմպիադան հետաձգվելու է մինչև 2021 թվականը: Արձագանքելով նրա հայտարարությանը` Միջազգային օլիմպիական կոմիտեն ասել է, թե իր յուրաքանչյուր անդամ իրավունք ունի մեկնաբանել նիստում ընդունված որոշումը, իսկ ընդունված որոշման մասին ՄՕԿ-ը պաշտոնապես հայտարարել է, որ ձեռնամուխ է լինում արտակարգ սցենարների մշակմանը, որոնցից մեկը կարող է լինել Տոկիոյի ամառային օլիմիպիադայի հետաձգումը:Կանադան արդեն հայտարարել է, որ եթե Օլիմպիադան չհետաձգվի, մարզիկներ չի ուղարկի Տոկիո: Մի շարք երկրներ, այդ թվում` Ավստրալիան, Նորվեգիան, Պորտուգալիան, Գերմանիան կոչ են արել այն հետաձգել: ՄՕԿ-ը հայտարարել է, թե ուսումնասիրելով հնարավոր տարբերակները` վերջնական որոշումն ընդունելու է 4 շաբաթից։  "
Սպորտ,Հայաստանի ֆուտբոլի հավաքականի նոր մարզչի գլխավոր նպատակն աշխարհի առաջնության ուղեգիր ձեռք բերելն է," Հայաստանի ֆուտբոլի հավաքականի նորանշանակ գլխավոր մարզիչ Խոակին Կապառոսը մեկ շաբաթ առաջ ժամանել էր Հայաստան, սակայն օրեր անց հարկադրված էր վերադառնալ Իսպանիա։ Պատճառը կորոնավիրուսով պայմանավորված արտակարգ դրության իրավիճակն է։ Այդուհանդերձ, մինչև հայրենիք վերադառնալը իսպանացի 64-ամյա մասնագետը հարցազրույց է տվել ֆեդերացիային ու ընդգծել՝ Հայաստանում իրեն շատ լավ են ընդունել, խանդավառված է նոր աշխատանքով։«Ցանկանում եմ իմ լուման ներդնել հայկական ֆուտբոլի հետագա զարգացման գործում», - ասել է Կապառոսը:Մասնագետին հետաքրքրել են Հայաստանի ֆուտբոլի ֆեդերացիայի նոր ղեկավարության ծրագրերը, Կապառոսն ասում է՝ գիտի, թե որքան ոգևորված են հայազգի ֆուտբոլիստները գալիս հավաքականում խաղալու «և ինչ հպարտությամբ են կրում հավաքականի մարզաշապիկը»:Կապառոսի հետ ֆեդերացիայի կնքած պայմանագիրն ուժի մեջ է մինչև 2021 թվականի ավարտը։Մասնագետը ֆուտբոլային աշխարհում հայտնի է իսպանական ակումբներում կատարած աշխատանքով. նա գլխավորել է «Սևիլիա»-ն, Բիլբաոյի «Աթլետիկ»-ը, «Դեպորտիվո»-ն։ Կապառոսը «Սևիլիա»-ի ղեկին ամենաշատ հանդիպումներ անցկացրած մասնագետն է։ «Մանկուց երկրպագել եմ «Սևիլիա»-ին, ինձ համար մեծ պատիվ է այն փաստը, որ ես «Սևիլիա»-ի ղեկին ամենից շատ խաղեր անցկացրած մարզիչն եմ, «Սևիլիա»-ն լավագույն ակումբներից է ոչ միայն Իսպանիայում, այլև Եվրոպայում և ամբողջ աշխարհում», - ասել է իսպանացի մարզիչը:Կապառոսը մինչ Հայաստանի ընտրանու ղեկը ստանձելն աշխատել է միայն ակումբների հետ, վստահեցնում է՝ շատ լավ պատկերացնում է հավաքականի հետ աշխատելու առանձնահատկությունները. - «Ակումբում դու ամբողջ տարվա ընթացքում թիմի հետ ես, և աշխատանքն ավելի հեշտ է: Հավաքականում ժամանակն ավելի քիչ է, և շատ կարևոր է այդ ընթացքում քո ձեռքի տակ եղած ռեսուրսների ճիշտ բաշխումն ու կառավարումը»:Մարզիչը կարևորում է թիմում լավ մթնոլորտը և խաղացողներին մոտիվացնելու համար ճիշտ մոտեցում դրսևորելը. - «Յուրաքանչյուրը պետք է գիտակցի, որ լինելով ազգային հավաքականի ֆուտբոլիստ՝ ինքն ընտրյալ է և մեծ պատասխանատվություն է կրում»:Իսպանացի մասնագետը շարունակում է՝ Հայաստանի հավաքականում տարբեր խաղամակարդակներ ունեցող ֆուտբոլիստներ կան, մարզչի գլխավոր խնդիրը տարբեր որակներ ունեցող խաղացողներից միասնական թիմ ստանալն է։Ինչ վերաբերում է հավաքականի ավագ, իտալական «Ռոմա»-ի ֆուտբոլիստ Հենրիխ Մխիթարյանին, Կապառոսն ասում է՝ նա անչափ բարձրակարգ խաղացող է, իսկական պրոֆեսիոնալ: «Նրա ներկայությունը շատ կարևոր է նաև խաղընկերների համար, որովհետև երբ Մխիթարյանը խաղադաշտում է, մյուս ֆուտբոլիստներն իրենց ավելի վստահ են զգում, բայց միաժամանակ նաև ավելի զգոն են խաղային տարբեր իրավիճակներում»:Խոակին Կապառոսը վերադարձել է Իսպանիա. - «Հայաստանում նույնպես արտակարգ իրավիճակ հայտարարեցին, այդ պատճառով ստիպված էինք վերադառնալ: Այժմ տանից աշխատելու և վերլուծելու ժամանակն է», - իսպանական Marca -ի հետ զրույցում ասել է 64-ամյա մասնագետը։«Հիմա սպորտը երկրորդ պլանում է, որովհետև պետք է նախ հաղթենք այդ վիրուսին և վերադառնանք նորմալ կյանքին: Բոլորս ենք այդ խաղը խաղում: Բոլորս նույն մարզաշապիկով ենք և գիտենք` ով է մեր մրցակիցը: Միասնականությունն ուժ է: Պետք է միասին հաղթենք կորոնավիրուսին», - հավելել է իսպանացին։Կապառոսն օրեր առաջ նույն լրատվամիջոցին տված ծավալուն հարցազրույցում ընդգծել է՝ իր գլխավոր նպատակն աշխարհի առաջնության ուղեգիր ձեռք բերելն է, այս մրցաշարին Հայաստանը երբևէ չի մասնակցել։Ի դեպ, իսպանացի մասնագետն արյան քաղցկեղ ունի, Marca-ի հարցին ի պատասխան Կապառոսն ասել է՝ չնայած հիվանդությանը՝ իրեն լավ է զգում, հիվանդ չի համարում, նորմալ կյանքով է ապրում։   "
Սպորտ,Եվրոպայի ֆուտբոլի 2020 թվականի առաջնությունը հետաձգվեց մինչև 2021-ը," Պատմության մեջ առաջին անգամ Եվրոպայի ֆուտբոլի առաջնությունը հետաձգվեց: ՈւԵՖԱ-ն այսօր արտահերթ նիստում որոշել է կորոնավիրուսի տարածման պատճառով հետաձգել 2020 թվականի առաջնությունը և անցկացնել 2021 թվականի ամռանը:Արտահերթ նիստը, կորոնավիրուսի պատճառով, անցկացվում էր տեսակոնֆերանսի միջոցով, որին մասնակցում էին ՈւԵՖԱ-ի ղեկավարները, անդամ 55 երկրների ազգային ֆեդերացիաների, ընկերակցությունների նախագահները:Այդ հարցով ընդունված որոշման մասին «Ռոյթերս»-ին ասել է Շվեդիայի ֆուտբոլի ֆեդերացիայի նախագահ Կարլ-Էրիկ Նիլսոնը:Նորվեգիայի ֆուտբոլի ֆեդերացիան «Թվիթեր»-ի իր էջում գրել է. «ՈւԵՖԱ-ն որոշեց Եվրոպայի առաջնությունը հետաձգել մինչև 2021 թվականը: Այն անցկացվելու է գալիք տարվա հունիսի 11-ից հուլիսի 11-ը: Մանրամասները՝ առաջիկայում»:2020 թվականի Եվրոպայի ֆուտբոլի առաջնությունը պետք է տեղի ունենար գալիք ամռանը, մեկնարկը հունիսի 12-ին էր, իսկ կիսաեզրափակիչ և եզրափակիչ խաղերը անցկացվելու էին Լոնդոնում:Վերջին տարիներին Եվրոպայի առաջնություններն անցկացվում էին մեկից ավելի երկրներում, այս տարվա առաջնությունը որոշվել էր շատ ավելի լայն տարածել՝ խաղերը պետք է տեղի ունենային եվրոպական 12 երկրներում: Նման կերպ որոշվել էր նշել ՈւԵՖԱ-ի հիմնադրման 60-ամյակը:Հետխորհրդային տարածքում ևս նախատեսված էր խաղեր անցկացնել՝ Սանկտ-Պետերբուրգում և Բաքվում:Բայց գրեթե ամբողջ Եվրոպայով մեկ վիրուսի տարածման, փակված սահմանների, արտակարգ իրավիճակների պայմաններում շատ դժվար էր պատկերացնել եվրոպական առաջնության ֆուտբոլային հանդիպումների կազմակերպումը:Հիմա, երբ առաջնությունը հետաձվեց մինչև 2021 թվականը, ՈւԵՖԱ-ն նաև պետք է բանակցի ՖԻՖԱ-ի հետ, քանի որ ՖԻՖԱ-ի ներքո անցկացվող ֆուտբոլի աշխարհի առաջնությունը Կատարում կայանալու է նույն թվականին՝ 2021-ին: Աշխարհի առաջնության որակավորման խաղերը նույնպես չեն կայանում:Այսօրվա նիստում քննարկվում էին նաև եվրոպական ակումբների առաջնության հետ կապված հարցեր:Խնդիրներ են առաջացել Չեմպիոնների լիգայի ու Եվրոպայի լիգայի առաջնություններում: Ամսվա սկզբին, ՈւԵՖԱ-ի որոշմամբ, այդ խաղերից մի քանիսն անցկացվեցին փակ ստադիոններում, առանց հանդիսատեսի, բայց այս տարբերակն այլևս չի աշխատում:Մասնավորապես՝ իսպանական «Սևիլյա»-ն չընդունեց Հռոմի «Ռոմա»-ին՝ վախենալով կորոնավիրուսի տարածումից: Եվրոպայի լիգայի 1/8 եզրափակչի խաղերը ՈւԵՖԱ-ն հետաձգել էր:Մի շարք երկրների ներսի՝ ազգային առաջնություններում դադար է հայտարարվել: Եվրոպական ֆուտբոլի առաջատար լիգաներում՝ Բրիտանիայի, Իսպանիայի, Իտալիայի, Ֆրանսիայի և Գերմանիայի ֆուտբոլի առաջնություններում, կորոնավիրուսի պատճառով դադար է:Ֆուտբոլի մի քանի ֆեդերացիաներ ՈւԵՖԱ-ին կոչ են արել առաջնահերթ համարել ազգային առաջնությունների խնդիրների լուծումը:Խաղեր չեն անցկացվում, տոմսեր չեն վաճառվում, ֆուտբոլային ակումբները վնասներ են կրում, ազգային առաջնությունները չեն ավարտվում, ֆուտբոլիստների պայմանագրերի, աշխատավարձը վճարելու հարցեր կան:Եվրոպայի ֆուտբոլի առաջնության հետաձգելը խնդիրներ է առաջացնում նաև խաղերը հեռարձակելու իրավունք ձեռք բերած հեռուստաընկերությունների համար: Հնարավոր է մեծ փոխհատուցումների հարցեր առաջանան:    "
Սպորտ,ՀՖՖ հովանու ներքո անցկացվող բոլոր մրցաշարերը հետաձգվում են," Հայաստանի ֆուտբոլի ֆեդերացիան կայացրել է որոշում մինչև մարտի 23-ը դադարեցնել ՀՖՖ հովանու ներքո անցկացվող բոլոր մրցաշարերը: ՀՖՖ մամուլի ծառայությունից հայտնում են, որ այս որոշման համար հիմք է ծառայել Հայաստանում կորոնավիրուսի նոր դեպքերի ի հայտ գալը, ինչպես նաև կառավարության կոչը:Ըստ այդմ՝ Հայաստանի Բարձրագույն խմբի առաջնության 18-րդ, Առաջին խմբի առաջնության 22-րդ և 23-րդ տուրերի, ինչպես նաև VBET Հայաստանի գավաթի խաղարկության կիսաեզրափակիչ պատասխան հանդիպումները հետաձգվում են:Նշենք, որ քիչ առաջ վարչապետ Նիկոլ Փաշինյանն էլ հայտնեց, որ կրթական հաստատությունների գործունեությունը դադարեցվում է մինչև առնվազն մինչև մարտի 23-ը:Հայաստանում կորոնավիրուսով վարակվածների թիվը 6-ն է: "
Սպորտ,Հայաստանի ֆուտբոլի ազգային հավաքականը կմարզի իսպանացի Խոակին Կապարոսը," Հայաստանի ֆուտբոլի ազգային հավաքականը նոր գլխավոր մարզիչ ունի, ընտրանին այսուհետ կղեկավարի իսպանացի 64-ամյա մասնագետ Խոակին Կապարոսը։ Նրա հետ ՀՖՖ -ի կնքած պայմանագիրն ուժի մեջ է մինչև 2021 թվականի նոյեմբերի 30-ը։Ազգային հավաքականն առանց գլխավոր մարզչի էր մնացել փետրվարից, երբ ֆեդերացիան և Աբրահամ Խաշմանյանը երկկողմ համաձայնությամբ խզեցին պայմանագիրը։

Այն ժամանակ արդեն մարզական լրագրողներն ու երկրպագուներն խոսում էին այն մասին, որ նոր գլխավոր մարզիչն իսպանացի է լինելու, քանի որ ՀՖՖ տեխնիկական տնօրենը նույնպես այդ երկրից է։

Հանրային հեռուստաընկերության մարզական մեկնաբան Գևորգ Ղազարյանը գոհ է ՀՖՖ ընտրությունից. - «Որպես իսպանական ֆուտբոլի սիրահար, կարծում եմ, որ արդեն իսկ եթե դու մարզել ես «Սևիլիա»-ի պես ակումբի, իսկ նա ինչ էլ չլինի, եթե ինքը եվրոպական գրանդ չի, ապա գոնե եվրոպական ուժեղ ակումբներից մեկն է։ Եվ նրա աշխատանքը այդտեղ չգնահատել չի կարելի»։Կապարոսը ֆուտբոլային աշխարհում հայտնի է իսպանական ակումբներ Բիլբաոյի «Աթլետիկ»-ում, «Դեպորտիվո»-ում, և «Սևիլիա»-ում մարզչական աշխատանքով։ Նա «Սևիլիա»-ի ղեկին ամենաշատ հանդիպումներ անցկացրած մասնագետն է։

Գևորգ Ղազարյան. - «Հարցը այն չէ, որ նա աշխատել է մեծ ակումբների հետ, այլ ավելի շատ այն, որ նա աշխատել է ֆուտբոլային ակումբների հետ, այլ ոչ թե հավաքականների։ Սա նրա առաջին փորձն է, իսկ դա շատ լուրջ և հիմնավոր տարբերություն է մարզիչների իրողությունում, քանի որ կան մարզիչներ, ովքեր մարզում են ակումբներ ավանդապես, կան նրանք, ովքեր մարզում են հավաքականներ։ Այստեղ դա է հիմական խնդիրը. պետք է հասկանալ, թե արդյոք Խոակին Կապարոսը կարող է իրեն գտնել նաև հավաքականի մարզչի կերպարում»։ 

64-ամյա Կապարոսը Մադրիդի «Ռեալ»-ի սան է, սակայն ֆուտբոլիստի կարիերան շուտ է ավարտել և 26 տարեկանում անցել մարզչական աշխատանքի։ Չնայած ակումբներ մարզելու մեծ փորձին նա իր ակտիվում մեծ նվաճումներ չունի։ 2000-ին «Սևիլիա»-ի հետ հաղթել է Իսպանայի երկրորդ լիգան՝ Սեգունդան, իսկ 2009-ին Բիլբաոյի «Աթլետիկ»-ի հետ հասել է Իսպանիայի գավաթի եզրափակիչ, որտեղ պարտվել է կատալոնական «Բարսելոնա»-ին։ Նույն տարում այս երկու ակումբները խաղարկել են նաև երկրի սուպերգավաթը, կրկին հաղթել են կապտանռնագույնները։Երկրպագուների ՖԱֆ շարժման անդամ Մհեր Խուդավերդյանը հիշեցնում է, որ իրենք տարիներ շարունակ պնդում էին, որ ազգային հավաքականին օտարազգի անվանի ղեկավար է պետք. - «Եթե ֆեդերացիան որդեգրել է իսպանական մոդելը ֆուտբոլի, շատ լավ է, որ մարզիչը ունի աշխատելու փորձ Մելենդեսի հետ, ու միասին կարող են հավաքականը հասցնել նոր մակարդակի»։

Խուդավերդյանի խոսքով, այն հանգամանքը, որ Կապարոսն անվանի մասնագետ է և անցած ճանապարհ ունի, դրական կանդրադառնա ֆուտբոլիստների վրա. - «ֆուտբոլիստները գիտեն, որ իրենց ընտրությունը արդեն չի լինելու նրա համար, որ իրենց անուն ունեն ու միշտ խաղացել են հավաքականում, այլ գալու է Կապարոսը և ընտրելու է ֆուտբոլիստներին՝ ըստ տվյալ պահին իրենք մարզավիճակի, ցուցադրած խաղի։ Դա շատ կարևոր է։ Եվ երկրորդը, իսպանական ֆուտբոլի մոդելը մեր հավաքականում, մեր ունեցած ֆուտբոլիստներով շատ լավ կաշխատի, որովհետև շեշտը իսպանական ֆուտբոլում միշտ դրվել է կիսապաշտպանության վրա, իսկ մեր հավաքականի ամենուժեղ կողմը հենց կիսապաշտպանությունն է»։Կապարոսը «Սևիլիա»-ում աշխատելու տարիներին հասցրել է մարզել մի քանի մեծանուն ֆուտբոլիստների՝ Սերխիո Ռամոսին, Ադրիանոյին, Ժուլիո Բապտիստային, Դանի Ալվեսին։

«Սևիլիա»-ի պաշտոնական կայքին Կապարոսն ասել է, որ «Հայաստանի հավաքականը գլխավորելու առաջարկը ստացել է ՀՖՖ տեխնիկական տնօրեն Խինես Մելենդեսից, նա ընդունել է աշխարհի 2022 թվականին առաջնություն դուրս գալու մարտահրավերը. - «Հեշտ որոշում չէր։ Շատ եմ մտածել, բայց ընդունեցի առաջարկը՝ աշխատանքիս հանդեպ իմ ունեցած սիորց դրդված»։Ի դեպ, Հայաստանի հավաքականի նորանշանակ մարզիչն արյան քաղցկեղ ունի, որ դեմ պայքարում է արդեն մի քանի տարի։   "
Սպորտ,Խոակին Կապարոսը` Հայաստանի ֆուտբոլի ազգային հավաքականի գլխավոր մարզիչ," Հայաստանի ֆուտբոլի ազգային հավաքականի գլխավոր մարզիչ է նշանակվել իսպանացի 64-ամյա հայտնի մասնագետ Խոակին Կապարոսը: Ինչպես հայտնում է Հայաստանի ֆուտբոլի ֆեդերացիայի պաշտոնական կայքէջը՝ պայմանագիրն ուժի մեջ է մինչև 2021 թ. նոյեմբերի 30-ը:Խոակին Կապարոսը հայտնի է Բիլբաոյի «Ատլետիկ»-ում, «Դեպորտիվո»-ում և հատկապես «Սևիլյա»-ում մարզչական աշխատանքով: «Սևիլյա» ֆուտբոլային ակումբի ղեկին ամենաշատ հանդիպումներ անցկացրած մարզիչն է։2019 թվականին Կապարոսը Սևիլյայի նահանգի կողմից պարգևատրվել է Ոսկե մեդալով։Խոակին Կապարոսը տարբեր տարիների գլխավորել է նաև «Վիլյառեալ», «Մալյորկա», «Լևանտե», «Գրանադա», «Օսասունա» և իսպանական այլ թիմեր, Շվեյցարիայի «Նյուշատել Քսամաքս» և Կատարի «Ալ Ահլի» թիմերը։    "
Սպորտ,Մարիա Շարապովան հեռանում է սպորտից," Պրոֆեսիոնալ թենիսի գերաստղ, նախկին թիվ մեկ մարզուհի Մարիա Շարապովան հայտնել է սպորտից հեռանալու մասին:Շարապովան ծնվել է Ռուսաստանում՝ Տյումենի շրջանում, 17 տարեկանում Ուիմբլդոնի եզրափակչում հաղթել է անպարտելի Սերենա Ուիլյամսին: Դրանից հետո նա հաղթել է «Մեծ սաղավարտի» շարքի ևս մեկ 4 մրցաշարերում:Մարիա Շարապովան համարվում է մեծ թենիսի ամենահմայիչ և հարուստ մարզուհիներից մեկը: Նա 40 միլիոն դոլար է վաստակել հաղթանակների համար, սակայն էլ ավելի մեծ գումար է ստացել սպորտից դուրս ծավալած բիզնեսների և գովազդի շնորհիվ:Forbes հանդեսի գնահատմամբ՝ ռուս թենիսիստուհու կարողությունը հավասար է մոտ 325 միլիոն դոլարի: 2016 թվականին Շարապովան 15 ամսով որակազրկվել է խթանիչ ընդունելու համար: Վերադառնալով սպորտ՝ այլևս մեծ հաղթանակներ չի տարել: Վերջին շրջանում նրա մոտ ուսի վնասվածք է եղել:Առայժմ հայտնի չէ, թե ինչ է անելու 32-ամյա Շարապովան սպորտից հետո: «Ես թենիսին իմ կյանքն եմ տվել, թենիսն էլ ինձ է կյանք տվել, կարոտելու եմ ամեն օր», - այսօր հայտարարել է նա:  "
Սպորտ,Փաշինյան. Սպորտը կարևոր է արժեհամակարգային փոփոխություններ անելու համար," Հայաստանի 10 լավագույն մարզիկները այսօր Բաղրամյան 26-ում պարգևատվեցին 5 միլիոնական դրամով, պարգևատրողն էլ անձամբ վարչապետն էր։Անկախ Հայաստանի առաջին օլիմպիական չեմպիոն, հունահռոմեական ոճի ըմբիշ Արմեն Նազարյանն այսուհետ Հայրենիքին մատուցած ծառայությունների համար առաջին աստիճանի մեդալակիր է։Վարչապետի ձեռքից ստանալով մեդալը՝ Նազարյանն ասաց. - «Շատ շնորհակալ եմ մեծ պարգևի համար։ Վերջապես հեղափոխությունը հասավ սպորտին։ Ուրախ եմ, շնորհակալ եմ»։ Երեկ կառավարության նիստին հայտարարվել է, որ պրոֆեսիոնալ մարզիկներին խրախուսելու նպատակով պետությունը այլ քայլեր նույնպես նախաձեռնել է: Օլիմպիական խաղերում առաջին տեղ զբաղեցնող յուրաքանչյուր մարզիկ կստանա 20 մլն դրամ, երկրորդ և երրորդ տեղերի համար համապատասխանաբար՝ 15 մլն և 10 մլն դրամ։

Ավելանում են նաև օլիմպիական խաղերում և աշխարհի առաջնություններում մրցանակային տեղեր զբաղեցրած մարզիկների ամենամսյա պատվավոր վճարները։

Պարգևատրվեցին հունահռոմեական ոճի ըմբիշներ Արթուր Ալեքսանյանը, Սլավիկ Գալստյանը, ազատ ոճի ըմբիշ Արսեն Հարությունյանը, ծանրամարտիկներ Սիմոն Մարտիրոսյանը, Գոռ Մինասյանը, Հակոբ Մկրտչյանը, Ռուբեն Ալեքսանյանը, մարմնամարզիկ Արթուր Ավետիսյանը, բռնցքամարտիկ Հովհաննես Բաչկովը, սամբիստ Տիգրան Կիրակոսյանը։

Վարչապետ Նիկոլ Փաշինյանը իր ելույթում ընդգծեց, որ սպորտը Հայաստանի համար ռազմավարական նշանակություն ունի. - «Մենք հիմա մշակում ենք Հայաստանի մինչև 2050 թվականի զարգացման ռազմավարությունը, և այդ զարգացման տեսլականի մեջ առանձնահատուկ տեղ ենք տալիս սպորտին՝ արձանագրելով մեր ազգային և պետական նպատակը՝ մինչև 2050 թվականը ունենալ առնվազն 25 օլիմպիական ոսկե մեդալ»։Ծանրամարտիկ, գերծանր քաշային կարգում հանդես եկող Գոռ Մինասյանը կարևորում է այսպիսի միջոցառումները, որոնք, նրա խոսքով, ոգևորում են մարզիկներին. - «Դու զգում ես, որ քո արած արդյունքը զուր չի անցել, և քո պետությունը, քո երկիրը գնահատում է քո արդյունքը։ Մենք բոլորս շատ զգացված ենք այս վերաբերմունքից, և սա ավելի շատ պարտավորեցնում է, որ մենք օլիմպիական տարում ձգտենք ավելի մեծ արդյունքների»։Ծանրամարտիկների համար առջևում Եվրոպայի առաջնությունն է։ Մինասյանի խոսքով, թիմում վնասվածք ունեցողներ չկան, ամենամարտական կազմով են մասնակցելու։

Դե իսկ Հայաստանի առայժմ վերջին օլիմպիական չեմպիոնը՝ «Սպիտակ արջը», մինչև 2050 թվականը 25 օլիմպիական ոսկի ունենալու համար խոչընդոտող հանգամանք չի տեսնում. - «Մենք զգում ենք ուշադրությունը մեր կառավարության կողմից, Օլիմպիական կոմիտեի կողմից, մեր սպորտի նախարարության կողմից։ Իմ կարծիքով, ամենակարևորը քրտնաջան աշխատելն է։ Մարզիկները իրենց առջև դնեն նպատակ ու հասնեն էդ նպատակին, և մենք կունենանք լավ արդյունքներ»։ Փաշինյանի խոսքով, սպորտը կարևոր է արժեհամակարգային փոփոխություններ անելու համար. - «Ցավոք սրտի, այսօր Հայաստանում երիտասարդության շրջանում քրեական պսևդոմշակութային ազդեցությունները շատ մեծ են։ Ես մեր չեմպիոնների դերը տեսնում եմ նաև սրա մեջ. որ նրանք դառնան ընդօրինակելի կերպար երիտասարդների համար»։Արթուր Ալեքսանյանը շաբաթներ առաջ Եվրոպայի առաջնությունում նվաճած ոսկե մեդալը տվել է մարզական լրագրող Կարեն Գիլոյանին։ Դեռ վաղուց էր խոստացել՝ հինգերորդը Գիլոյանինն է։ Հիմա խոստումներ չի տալիս, բայց ասում է, որ ամեն ինչ անելու է երկրորդ անգամ օլիմպիական ոսկին նվաճելու համար։  "
Սպորտ,Գյումրիի քաղաքապետարանում մեծարեցին Եվրոպայի չեմպիոն և բրոնզե մեդալակիր ըմբիշներին," Եվրոպայի հնգակի չեմպիոն Արթուր Ալեքսանյանը և գյումրեցի մեկ այլ ըմբշամարտիկ՝ Եվրոպայի առաջնության բրոնզե մեդալակիր Կարապետ Չալյանը այս տարի կմասնակցեն Տոկիոյի օլիմպիական խաղերին:Օրերս Հռոմից վերադարձած մարզիկներին այսօր ընդունեցին Գյումրիի քաղաքապետարանում։

Արթուր Ալեքսանյանը պատմեց, որ Եվրոպայի առաջնությունում փորձել է զգույշ լինել, քանի որ նոր էր ապաքինվել կողերի վնասվածքից. - «Մտավախություն կար, որ նորից վնասվածքս չկրկնվի Օլիմպիական խաղերից առաջ: Լավ մարզավիճակում էի, ինձ լավ էի զգում։ Իմ հիմնական մրցակիցների հետ եմ գոտեմարտել։ Մի քանի օրից կսկսենք պատրաստվել Օլիմպիական խաղերին»։Կարապետ Չալյանն ասաց, որ հաճախ շտապում է մրցագորգի վրա, և դա է խանգարում ոսկե մեդալ նվաճելուն. - «Երևի շատ է հաղթելու ցանկությունը, դրա համար էլ միշտ պարտվում եմ։ Մյուս անգամ կսկսեմ չշտապել, որպեսզի դառնամ հաղթող»։

Մարզիկներին ընդունած Գյումրիի քաղաքապետ Սամվել Բալասանյանը կատակեց՝ մեդալներից բացի նաև տղաներին ամուսնացնել է ուզում. - «Օլիմպիադայից հետո էրկուսիդ էլ ամուսնացնելու եմ»։Արթուր Ալեքսանյանի մարզիչ Գևորգ Ալեքսանյանը ընդգծում է, որ նույն մարզադպրոցից 2 վարկանիշային մարզիկ ունենալը և օլիմպիադային մասնակցելը դպրոցին լրացուցիչ վարկանիշ է բերում. - «Եթե բուհերը իրենց գիտելիքներով են ցույց տալիս, մերն էլ մեդալներով է։ Այս մեդալները մարզադպրոցի վարկանիշն են բարձրացնում»։Այս տարի ի վերջո սկսվում է Արթուր Ալեքսանյանի անունը կրող մարզադպրոցի շինարարությունը, որը տարիներ շարունակ գործում է անմխիթար պայմաններում: Տնօրեն Գևորգ Ալեքսանյանը ասաց, որ մինչև մայիս նախագծանախահաշվային աշխատանքները կավարտվեն, դրանից հետո կսկսվի շինարարությունը:Հարցին, թե արդյոք մտավախություն չունի, որ ֆինանսավորումը կարող է շարունակություն չունենալ, Գևորգ Ալեքսանյանը պատասխանեց. - «Դա կախված է մեր երկրի ղեկավարությունից: Ես էսօր զգում եմ պարոն վարչապետի և նախարարության ցանկությունը, որ անպայման կառուցվի»։Կառավարությունը վաղուց արդեն հրապարակել է մարզադպրոցի մակետը։ Նախատեսվում է, որ շինարարությունը երկու տարի կտևի: Բայց, ըստ մարզիչների, նույնիսկ անմխիթար պայմաններում սաների պակաս չունեն, հակառակը՝ գերծանրաբեռնված են աշխատում: "
Սպորտ,"«Ոչ պրոֆեսիոնալ մոտեցման գլոբալ խնդիր է, որ էսօր մենք հասել ենք էս օրին». Աբրահամ Խաշմանյան"," Հայաստանի ֆուտբոլի ազգային հավաքականի արդեն նախկին գլխավոր մարզիչ, Արթուր Վանեցյանի օրոք նշանակված Աբրահամ Խաշմանյանի ու Հայաստանի ֆուտբոլի ֆեդերացիայի (ՀՖՖ) նոր ղեկավարության ծրագրերը չեն համընկել։«Դրա համար կարծում եմ, որ նպատակահարմար էր, որ փոխհամաձայնությամբ մենք խզեինք մեր պրոֆեսիոնալ պայմանագիրը», - ասաց Խաշմանյանը։Այս շաբաթ ֆեդերացիայի հետ պայմանագիրը դադարեցրած Աբրահամ Խաշմանյանի գլխավորությամբ Հայաստանի ընտրանին ընդամենը երկու հանդիպում անցկացրեց, նախ, Երևանում 0։1 հաշվով զիջելով հույներին, ապա դրսում գերխոշոր՝ 9։1 հաշվով պարտվելով իտալացիներին։Մասնագետը շեշտում է՝ ինքն այս հանդիպումներից ընդամենը 6 օր առաջ էր նշանակվել ու չի հասցրել որևէ բան անել. «Ասեմ հետևյալը, ով էլ ուզում է լիներ, աշխարհի ամենահզորագույն մարզիչն էլ լիներ, նման իրավիճակ էր լինելու, որովհետև շատ լավ գիտեք՝ կային մի քանի հարցեր, որ շատ գլոբալ էին, ու այդ հարցերը հենց նպաստում էին նրան, որ նման իրավիճակ ստեղծվեր»։Իտալական մղձավանջից հետո Խաշմանյանին շատերը մեղադրեցին սխալ տակտիկական սխեմա ընտրելու մեջ, երկու խաղերում թիմի մեկնարկային կազմում միանգամից երեք կենտրոնական պաշտպան էր խաղում։«Նման ստեղծված իրավիճակում խաղային սխեման, համակարգը անցնում է ամենավերջին պլան։ Այսինքն՝ առաջին հերթին պետք է լինի լավ կազմակերպվածություն, երկաթյա կարգապահության, հետո նոր գալիս են արդեն ինչ-որ խաղային սխեմաները կամ տակտիկական մտահղացումները», - ասաց Աբրահամ Խաշմանյանը:Նախկին գլխավոր մարզիչը իր հարցազրույցներում և ասուլիսներում միշտ բարձրաձայնում է ֆուտբոլիստների սերնդափոխության անհրաժեշտության մասին, այդուհանդերձ նա սերնդափոխության ճանապարհը չի տեսնում։«Ազգային հավաքականի համար այսօր մենք չունենք էդ ռեսուրսները, բայց սա, ես ինչ որ նշում եմ, որ պետք է մի 3-4 երիտասարդ ավելի խաղացող ներգրավել ազգային հավաքականի կազմ, սա հարկադրված քայլ է։ Եթե անգամ մի փոքր անհատական վարպետությունը զիջի այն ֆուտբոլիստներին, որոնք որ եղել են երկար տարիներ, ինձ թվում է, որ սա ճիշտ քայլ է, քանի որ մեզ կբերի ավելի մեծ մոտիվացիայի, մեզ կբերի ավելի մթնոլորտի մաքրմանը, որը շատ կարևորում եմ ֆուտբոլի մեջ», - նշեց Աբրահամ Խաշմանյանը։Խաշմանյանի խոսքով՝ Հայաստանում հայազգի պրոֆեսիոնալ ֆուտբոլիստների թիվը 100-ի չի հասնում։ «Սա տարիների ընթացքում ոչ ճիշտ աշխատանքների, ոչ պրոֆեսիոնալ մոտեցման գլոբալ խնդիր է, որ էսօր մենք հասել ենք էս օրին։ Այս իրավիճակը, որ ստեղծվել է, այդ տարիների խնդիրն է, որովհետև տարիներ շարունակ խոսվել է մենակ մի բան՝ «մենք պատրաստում ենք ֆուտբոլիստներ», «մեզ արդյունքներ պետք չի», «մենք ազգային հավաքականի համար պատրաստում ենք ֆուտբոլիստներ», հիմա ես հարց եմ տալիս ու միշտ տվել եմ՝ իսկ ո՞ւր են էդ ֆուտբոլիստները», - ասաց նախկին գլխավոր մարզիչը։Նա հույս ունի, որ հիմա ճիշտ քայլեր կլինեն, և 5-6 տարում հնարավոր կլինի լավ կադրեր պատրաստել ու ընդգրկել ազգային հավաքականում։ Խաշմանյանն 9։1-ից հետո ասել էր՝ խաղում էր ոչ թե ազգային հավաքականը, այլ պարզապես հավաքական, այս խոսքերը մեկնաբանել էր ընտրանու պաշտպան Վարազդատ Հարոյանը, թե թիմակիցները վրդովված են Խաշմանյանի արտահայտությունից։«Առաջինը կազմակերպվածության հարցն էր, որը որ ես տեսա, կոնկրետ էդ խաղերի համար եմ ասում, ես չգիտեմ՝ ինձանից առաջ ինչ է եղել, կարծում եմ՝ նորմալ է եղել, որովհետև հստակ կար Ֆուտբոլի ֆեդերացիայի նախագահ։ Իմ ժամանակ արդեն, ես որ ստանձնեցի ղեկը, Հունաստանի խաղից առաջ, արդեն դե ֆակտո չկար պարոն Վանեցյանը», - նշեց Խաշմանյանը։Այդուհանդերձ մասնագետն ընդգծում է՝ ինքը հիմա էլ շփվում է թիմի խաղացողների 60 տոկոսի հետ և շատ լավ հարաբերություններ ունի. «Մի մոռացեք՝ սա ազգային հավաքականն է, սա գագաթնակետն է։ Լավ է, վատ է, եթե դու պրոֆեսիոնալ ֆուտբոլիստ ես, դու պետք է գաս քո գործը 100-տոկոսանոց անես, ամեն ինչ տաս ու գնաս։ Էսօր մեր մոտ մի քիչ խառնվել է իրար, քաոսային իրավիճակ է, որն անթույլատրելի է»։Խաշմանյանը պնդում է՝ Հայաստանի հավաքականում հստակ օրենքներ պիտի գործեն, լինեն հստակ պարգևատրումներ, ինչպես նաև պատժամիջոցներ։Հայաստանի ազգային հավաքականի հաջորդ մարզչի անունը դեռ հայտնի չէ, ֆեդերացիան փնտրտուքների մեջ է՝ հայկական ֆուտբոլային աշխարհը արտասահմանցի մասնագետ է ակնկալում տեսնել այս պաշտոնում։    "
Սպորտ,ՀՖՖ-ում սկսել են ազգային հավաքականի հաջորդ գլխավոր մարզչի ընտրության հարցով քննարկումները," Հայաստանի ֆուտբոլի ֆեդերացիան (ՀՖՖ) և ազգային հավաքականի գլխավոր մարզիչ Աբրահամ Խաշմանյանը երկկողմանի համաձայնությամբ որոշել են խզել պայմանագիրը: Որոշումը կայացվել է ՀՖՖ նախագահ Արմեն Մելիքբեկյանի և Աբրահամ Խաշմանյանի մի քանի հանդիպումների արդյունքում:«Բազմաթիվ հանդիպումներ ենք ունեցել պարոն Խաշմանյանի հետ, հարցը քննարկել ենք գործկոմով և որոշել ենք չշարունակել համագործակցությունը», - ասաց ֆեդերացիայի փոխնախագահ Արմեն Նիկողոսյանը:Հավաքականը Խաշմանյանի ղեկավարությամբ ընդամենը երկու հանդիպում անցկացրեց Եվրո 2020-ի ընտրական փուլի շրջանակում: Երևանում նվազագույն՝ 0:1 հաշվով զիջեց Հունաստանի ընտրանուն, ապա Պալերմոյում գերխոշոր՝ 9:1 հաշվով պարտվեց Իտալիային: Իտալացիների հետ խաղից հետո ազգային հավաքականի պաշտպան Վարազդատ Հարոյանը, մեկնաբանելով Խաշմանյանի խոսքերը, թե իտալացիների դեմ խաղում էր ոչ թե ազգային հավաքականը, այլ պարզապես հավաքական, ասել էր՝ թիմակիցները վրդովված են Խաշմանյանի խոսքերից։Ֆեդերացիայի փոխնախագահ Արմեն Նիկողոսյանը «Ազատությանը» հայտնեց՝ այսօրվանից արդեն սկսում են ազգային ընտրանու նոր ղեկավարի փնտրտուքները. - «Մենք հույս ունենք հնարավորինս սեղմ ժամկետում, քանի որ մարտի 26-ին արդեն մենք խաղ ունենք, և այդ խաղին պիտի նոր մարզիչ պատրաստի հավաքականը»:Տեղացի՞, թե՞ արտասահմանցի գլխավոր մարզիչ, Նիկողոսյանի խոսքով՝ իրենք բոլոր տարբերակները քննարկելու են, լսելու են նաև ֆուտբոլային հանրության կարծիքը:Ֆուտբոլային աշխարհում Խաշմանյանի՝ պաշտոնը լքելու մասին լուրն անակնկալ չէր:«9:1-ից հետո երևի թե ամենատրամաբանական բանը կլիներ դա, բայց հետո ժամանակի ընթացքում նորությունը չէր գալիս, ուստի մենք արդեն լրագրողների որոշ խմբով մտածում էինք, որ Աբրահամ Խաշմանյանին այնուամենայնիվ տան հնարավորություն», - ասաց մարզական լրագրող Ռոբերտ Գասպարյանը ու հավելեց, որ արդեն կան խոսակցություններ, որ հավաքականի ղեկը կստանձնի արտասահմանցի մասնագետ:«Հայաստանում էլ մարզիչ չմնաց, որ աշխատի, Վարդան Մինասյանին դժվար երրորդ անգամ բերեն, Արմեն Գյուլբուդաղյանցին երկրորդ անգամ չեն բերի, այլ մարզիչ Հայաստանում ուղղակի չկա: Արմեն Ադամյան, Արամ Ոսկանյան, բայց նրանք հավաքականի մարզիչ չեն: Խոսակցություններ կան, որ լինելու է Այտոր Կարանկան», - նկատեց Գասպարյանը:Լրագրողի խոսքով՝ ով էլ լինի, պիտի ծանոթ լինի ՀՖՖ տեխնիկական տնօրեն, իսպանացի Խինես Մելենդեսի աշխատանքին. - «Անպայման պետք է համաձայնեցնել Մելենդեսի հետ, արդեն դրան է գնում ամեն ինչ, այսինքն՝ բերեն պորտուգալացի մարզիչ, պահեն իսպանացի տեխնիկական գծով տնօրեն, իրատեսական չի: Ինձ թվում է՝ իսպանացի մարզիչ է լինելու, թե ինչ խնդիր է իր առջև դրված լինելու, դժվար է ասել, բայց այն, որ արտասահմանցի մարզիչ է լինելու հաջորդը, դա միանշանակ է»:Գևորգ Ղազարյանը, որը նույնպես մարզական լրագրող է, ցանկանում է, որ ազգային թիմի հաջորդ ղեկավարը դրսից լինի. - «Իտալական կամ իսպանական, մենք ամբողջ Եվրոպայում տեսնում ենք, որ հատկապես այդ երկրների մարզիչները հիմա թելադրող են: Իսպանականը հատկապես, ինձ թվում է, որ ճիշտ կլինի, քանի որ արդեն ինչ-որ գոյություն ունեցող հիմքի վրա նա կլինի: Միանշանակ, ես ավելի շատ կողմ եմ արտասահմանցի մարզիչի»:Երկրպագուների ՖԱՖ շարժման անդամ Մհեր Խուդավերդյանը կարևորում է, որ նոր գլխավոր մարզիչը համբավ ունեցող մասնագետ լինի․ - «Անուններ այս պահին ես էլ չեմ կարող տալ, բայց հույս ունեմ, որ ֆեդերացիան շատ մանրակրկիտ ընտրություն կկատարի»: 
 "
Սպորտ,ՀՖՖ փոխնախագահի խոսքով՝ պայմանավորված խաղերի դեմ պայքարն ուժեղացնելու են," Պայմանավորված խաղ հայկական ֆուտբոլում. նորաստեղծ «Մասիս» ֆուտբոլային ակումբի ղեկավարության ներկայացուցիչներն ու ֆուտբոլիստները դիտավարությամբ կանխորոշել են 2019-ի սեպտեմբերին կայացած Հայաստանի առաջին խմբի երկրորդ լիգայի «Տորպեդո»-«Մասիս» հանդիպման ելքը: Այն ավարտվել է «Տորպեդոյի» 3։0 հաշվով հաղթանակով։ Այս մասին Հայաստանի ֆուտբոլի ֆեդրացիային գրությամբ հայտնել է Ազգային անվտանգության ծառայությունը:Այսպես, ԱԱԾ-ն պարզել է՝ 2019-2020 մրցաշրջանից առաջ հիմնադրված «Մասիս» ակումբը փաստացի ղեկավարել է Լատվիայի քաղաքացի՝ ֆուտբոլիստ Կիրիլս Գրիգորովսը: Նա թիմի խաղացողներ Ալեքսեյ Կուչինին և Ռենան Հեկտոր Ալվես Սալդանահին առաջարկել է կաշառք և համաձայնության գալով Կուչինի հետ՝ խաղի ընթացքում հրահանգել է, որ թիմը 2 գոլից ավելի բաց թողնի: Խաղի վերջին րոպեներին «Մասիսի» ֆուտբոլիստներից մեկը գնդակն ուղարկել է սեփական դարպասը, քիչ անց էլ այս ակումբի դարպասին 11 մետրանոց հարված է նշանակվել, որն էլ «Տորպեդոն» անվրեպ է իրացրել։Ըստ ԱԱԾ-ի՝ ռուսաստանցի 22-ամյա ֆուտբոլիստ Կուչինը, որի մասին անգամ ֆուտբոլային ամենահայտնի տեղեկատուներից մեկում՝ Transfermarket-ում, որևէ տեղեկություն չկա, իր գործողություններով կանխորոշել է խաղի ելքը: Գրիգորովսն ու Կուչինը քրեական գործով որպես մեղադրյալներ են ներգրավվել, նրանց հայտնաբերելու համար հետախուզում է հայտարարվել։ՀՖՖ փոխնախագահ Արմեն Նիկողոսյանը պայմանավորված խաղերը ֆուտբոլի համար չարիք է որակում և հավելում՝ ֆեդերացիան մշտապես է պայքարել պայմանավորված խաղերի դեմ. - «Հիմա, կարծում եմ, կրկնակի, եռակի այդ պայքարը կուժեղանա, որովհետև այո, մենք ունենք տեղեկություններ նման խաղերի մասին, այդ տեղեկությունները նոր չեն: Ֆեդերացիան երկար ժամանակ պայքարել է, փորձել է վեր հանել այդ պայմանավորված խաղերի հետ կապված բոլոր փաստերը, որոնք նաև ՈւԵՖԱ-ի ուշադրության կենտրոնում են: Այդ փաստերը մենք, բնականաբար, նաև տալիս ենք իրավապահ մարմիններին, մնացածն արդեն իրենց հետ ենք աշխատում: Դեռևս մի քանի նման գործեր կան, որոնց մասին առայժմ չենք խոսի: Երբ իրավապահ համակարգը կավարտի գործունեությունը, նոր կլինի ընդհանուր առմամբ բոլոր խաղերի ամփոփում», - ասաց նա:«Մասիս» ակումբը փաստացի ղեկավարած Կիրիլս Գրիգորովսը, ըստ լրագրողական հետաքննություններ անցկացնող The black sea-ի (Football leaks), կապված է չինացի ֆուտբոլային գործակալ Էրիկ Մաոյի հետ, որն, ըստ լայնածավալ հետաքննության, պայմանավորված խաղեր է կազմակերպել տարբեր երկրներում։27-ամյա Գրիգորովսը 2018-ին հայտնվել էր «Երևան» ակումբում, որն այժմ հանդես է գալիս բարձրագույն խմբում, տարվա ավարտին էլ լքել էր թիմը։ՀՖՖ փոխնախագահի խոսքով՝ պայմանավորված խաղերը կանխելու մեխանիզմներ կան և գործում են ողջ աշխարհում, և նոր հեծանիվ հորինել պետք չէ. - «Ինչքանով է դա էֆեկտիվ, դա նույնն է, որ կարողանաս գողությունը կամ հանցագործությունը վերացնես: Քանի մարդը կա, դա պիտի լինի, ուղղակի մենք շատ ավելի խիստ ենք պայքարելու: Մեխանիզմները կան, դա նորություն չի, մեխանիզմներից մեկը կլինի, որ մենք լիցենզավորման համակարգը նոր թիմերի շատ ավելի կխստացնենք այս տարվանից, որովհետև անցյալ տարի եղավ որոշակի լիբերալ մոտեցում, որովհետև այդ թիմերի քանակը շատ մեծ էր, մենք շատ ավելի խստացնելու ենք լիցենզավորումը թիմերի», - հայտարարեց նա:   "
Սպորտ,Հայաստանի ֆուտբոլի ֆեդերացիայի նախագահ ընտրվեց Արմեն Մելիքբեկյանը," Ավելի քան 5 ժամ տևած Հայաստանի ֆուտբոլի ֆեդերացիայի արտահերթ նիստը քիչ առաջ ավարտվեց: Ֆուտբոլի ֆեդերացիան նոր ղեկավար ունի՝ Արմեն Մելիքբեկյանը, որը մինչ այժմ զբաղեցնում էր ՀՖՖ քարտուղարի պաշտոնը:Նրա տեղակալն է Արմեն Նիկողոսյանը, որը կրկին ֆեդերացիայում պաշտոն էր զբաղեցնում մինչ այս: Հաստատվեց նաև գործադիր կոմիտեի նոր կազմը, սակայն ամեն ինչ այդքան էլ հանգիստ ընթացք չունեցավ: Նիստի ընթացքում վիճաբանություններ եղան, նիստի որոշ մասնակիցներ անգամ ձայները բարձրացրին: Վիճաբանություն եղավ ԱԺ փոխնախագահ, ֆեդերացիայի գործադիր կոմիտեի արդեն նախկին անդամ Ալեն Սիմոնյանի և նախագահի թեկնածուներից Թովմաս Գրիգորյանի միջև:Նիստը վարողը նույնիսկ նշեց՝ եթե կրկին առանց ձայնի թույլտվության հայտարարություններ անեն, անվտանգության աշխատակիցներին կդիմեն:Արդեն քվեարկությունից հետո, որի արդյունքում Արմեն Մելիքբեկյանը, ստանալով 13 ձայն, ընտրվեց ՀՖՖ նոր նախագահ, «Լոռի» ֆուտբոլային ակումբի ղեկավար, գործարար Թովմաս Գրիգորյանը լրագրողների հետ զրույցում չցանկացավ գնահատականներ տալ: Շաբաթներ շարունակ մամուլում շրջանառվում էին տեղեկություններ, որ Գրիգորյանը ՀՖՖ նախկին նախագահ Ռուբեն Հայրապետյանի նախընտրելի թեկնածուն է: Հայրապետյանը օրերս «Երկիր Մեդիա» հեռուստաընկերությանը տված հարցազրույցում հաստատել էր, որ աջակցում է Թովմաս Գրիգորյանին:Հարցին, թե այդ հայտարարությունները չվնասեցին իրեն, Գրիգորյանը պատասխանեց. - «Միանշանակ վնասեցին, անգամ ինձ 2 ՀԿ-ներ ասացին, որ այդ խոսքերից հետո այլևս ինձ չեն սատարում, ոչ թե գաղտնի, այլ տղամարդ եղան մարդիկ և ինձ անմիջական ասացին, որ չեն սատարելու»:Հայաստանի ֆուտբոլի ֆեդերացիայում մի քանի ժամ ընթանում էին ֆեդերացիայի նախագահի ու գործադիր կոմիտեի անդամների ընտրությունները:Նիստի ավարտին գործադիր կոմիտեի նախկին անդամ, Հայաստանի ազգային հավաքականի ավագ Հենրիխ Մխիթարյանի մայրը՝ Մարինա Թաշչյանը խայտառակ որակեց ընտրությունների գործընթացը լրագրողների հետ զրույցում: «Սա պայմանավորված էր, արված էր, անելիք չկար այստեղ, բոլորս էլ գիտենք: Ես ընտրությունների ժամանակ արդեն հասկացա՝ ինչն ինչ է: Կարող է ոչ ֆուտբոլային մարդիկ չհասկանային, թե ինչ է կատարվում, բայց մարդիկ, որոնք երկար ժամանակ են, իսկ ես արդեն 40 տարի է, որ ֆուտբոլի մեջ եմ, ես հաշվում եմ նաև տարիները, որ ամուսնացած եմ եղել և հանդիպել եմ իմ վաղամեռիկ ամուսնու հետ՝ Համլետի հետ Մխիթարյան, և այսպիսի խայտառակ բան ես ֆոտբոլի մեջ դեռ չէի տեսել», - հայտարարեց նա:Նախագահի պաշտոնի համար պայքարում էին 2 թեկնածուներ՝ ֆեդերացիայի գլխավոր քարտուղար Արմեն Մելիքբեկյանը և Թովմաս Գրիգորյանը: Կար նաև երրորդ թեկնածուն՝ «Արարատի» նախկին ֆուտբոլիստ Խորեն Հովհաննիսյանը, բայց նրա թեկնածությունը ներկայացրած «Անի» ֆուտբոլային ակումբը օրերս հայտարարեց, որ հանում է նրա թեկնածությունը և ընտրություններում աջակցելու է Արմեն Մելիքբեկյանին: Մինչ այս քվեարկություններին անցնելը ֆեդերացիան կասեցրեց այն կազմակերպությունների մասնակցությունը ֆեդերացիային, որոնց ֆուտբոլային գործունեություն չծավալելու պատճառով ներկայացրել էին անդամակցության սառեցման:Այդ կազմակերպությունների թիվը 11-ն էր, և նրանք սպասվող քվեարկություններին չեն մասնակցի: Հիշեցնենք, որ նոյեմբերին Արթուր Վանեցյանը հրաժարվեց նախագահի պաշտոնից: Այս իրավիճակը ստեղծվեց Պալերմոյում կայացած Իտալիա - Հայաստան հանդիպումից հետո, որն ավարտվեց իտալացիների խոշոր հաղթանակով՝ 9:1: Ֆուտբոլային հանրությունը «խայտառակ» որակեց այդ պարտությունը: "
Սպորտ,Հայաստանի ֆուտբոլի ֆեդերացիայի նախագահ ընտրվեց Արմեն Մելիքբեկյանը," Քիչ առաջ Հայաստանի ֆուտբոլի ֆեդերացիայի նախագահ ընտրվեց Արմեն Մելիքբեկյանը:Հայաստանի ֆուտբոլի ֆեդերացիայում մի քանի ժամ ընթանում էին ֆեդերացիայի նախագահի ու գործադիր կոմիտեի անդամների ընտրությունները:Նախագահի պաշտոնի համար պայքարում էին 2 թեկնածուներ՝ ֆեդերացիայի գլխավոր քարտուղար Արմեն Մելիքբեկյանը և «Լոռի» ֆուտբոլային ակումբի ղեկավար, գործարար Թովմաս Գրիգորյանը: Կար նաև երրորդ թեկնածուն՝ «Արարատի» նախկին ֆուտբոլիստ Խորեն Հովհաննիսյանը, բայց նրա թեկնածությունը ներկայացրած «Անի» ֆուտբոլային ակումբը օրերս հայտարարեց, որ հանում է նրա թեկնածությունը և ընտրություններում աջակցելու է Արմեն Մելիքբեկյանին: Մինչ այս քվեարկություններին անցնելը ֆեդերացիան կասեցրեց այն կազմակերպությունների մասնակցությունը ֆեդերացիային, որոնց ֆուտբոլային գործունեություն չծավալելու պատճառով ներկայացրել էին անդամակցության սառեցման:Այդ կազմակերպությունների թիվը 11-ն էր, և նրանք սպասվող քվեարկություններին չեն մասնակցի: Հիշեցնենք, որ նոյեմբերին Արթուր Վանեցյանը հրաժարվեց նախագահի պաշտոնից: Այս իրավիճակը ստեղծվեց Պալերմոյում կայացած Իտալիա - Հայաստան հանդիպումից հետո, որն ավարտվեց իտալացիների խոշոր հաղթանակով՝ 9:1: Ֆուտբոլային հանրությունը «խայտառակ» որակեց այդ պարտությունը: "
Սպորտ,Խորեն Հովհաննիսյանը հանում է թեկնածությունը և ՀՖՖ նախագահի ընտրություններում սատարում Արմեն Մելիքբեկյանին," Այսօր Հայաստանի ֆուտբոլի ֆեդերացիան (ՀՖՖ) պաշտոնական գրություն է ստացել «Անի» ֆուտբոլային ակումբից առ այն, որ ակումբը հանում է Խորեն Հովհաննիսյանի՝ ՀՖՖ նախագահի պաշտոնում նախապես առաջադրված թեկնածությունը։«Հաշվի առնելով «Անի» ՖԱ-ի գրությունը և Խորեն Հովհաննիսյանի չմասնակցելը ՀՖՖ նախագահի ընտրություններին՝ դեկտեմբերի 23-ին կայանալիք ՀՖՖ Արտահերթ ժողովի ընթացքում ՀՖՖ նախագահի ընտրություններին կմասնակցեն առաջադրված 2 թեկնածու՝ Գրիգորյան Թովմաս և Մելիքբեկյան Արմեն», - ասված է Հայաստանի ֆուտբոլի ֆեդերացիայի հաղորդագրությունում:«Անի» ֆուտբոլային ակումբի ֆեյսբուքյան էջում հրապարակվել է Խորեն Հովհաննիսյանի հայտարարությունը, որում մասնավորապես ասված է․«ՀՖՖ նախագահի պաշտոնի համար առաջադրվելուս պատճառների մասին վերջին շաբաթների ընթացքում խոսել եմ բազմիցս։ Ինձ այս քայլին մղող հիմնական պատճառները եղել են երկուսը։ Առաջինը` հայկական ֆուտբոլում տարիներ շարունակ տիրող բարձիթողի բարքերին և իրավիճակին վերջապես հրաժեշտ տալու հրամայականն էր, երկրորդը՝ հայկական ֆուտբոլին նոր շունչ հաղորդելը և այդքան պահանջված փոփոխություններ սկսելը։Ուզում եմ ձեզ տեղեկացնել, որ այսօր հանդիպել եմ ՀՖՖ նախագահի թեկնածու Արմեն Մելիքբեկյանին։ Արմենի հետ միասին արձանագրեցինք, որ հայկական ֆուտբոլի զարգացման շուրջ ունենք նույնական տեսլական։ Չնայած որոշ հարցերում մենք ունենք տարբերվող մոտեցումներ, սակայն քննարկման արդյունքում մենք հանգել ենք այն եզրահանգմանը, որ ընդհանուր առմամբ կարող ենք համատեղ ուժերով հայկական ֆուտբոլը դուրս բերել նոր մակարդակի։Ելնելով վերոնշյալից՝ որոշել եմ հանել թեկնածությունս որպես ՀՖՖ նախագահ և պաշտպանել Արմեն Մելիքբեկյանի թեկնածությունը։ Իմ կողմից ամեն ինչ կանեմ, որպեսզի Արմենին հաջողվի իրականացնել այն բոլոր ծրագրերը, որոնց մասին զրուցել ենք։ Փորձս և գիտելիքներս շարունակելու եմ ծառայեցնել հայկական ֆուտբոլին՝ ամեն կերպ օժանդակելով մեր երիտասարդներին»։     "
Սպորտ,"ՖԱՖ շարժումը ՀՖՖ նախագահի ընտրություններում աջակցում է Մելիքբեկյանին, որ «հնին վերադարձ չլինի»"," Երկրպագուների ՖԱՖ շարժումը Հայաստանի ֆուտբոլի ֆեդերացիայի (ՀՖՖ) նախագահի ընտրություններում աջակցում է ֆեդերացիայի փոխնախագահ Արմեն Մելիքբեկյանին, որպեսզի, իրենց խոսքով, հնին վերադարձ չլինի։ Ֆան շարժումը պնդում է՝ ֆեդերացիայի նախագահի թեկնածու, «Լոռի» ֆուտբոլային ակումբի նախագահ, գործարար Թովմաս Գրիգորյանի միջոցով հնարավոր է լինելու 16 տարի՝ մինչև 2018 թվականը ֆեդերացիան ղեկավարած Ռուբեն Հայրապետյանի և իր թիմի վերադարձը։Օրերս, հիշեցնենք, ֆեդերացիայում խոշոր չափերով յուրացման գործի շրջանակում խուզարկություն էր անցկացվել Հայրապետյանի տանը, այս պահին նա գործում որևէ կարգավիճակ չունի:ՖԱՖ անդամ Մհեր Խուդավերդյանն ասում է․ - «Մեր ֆան շարժումը երեք և ավելի տարիներ պայքարում է Ռուբեն Հայրապետյանի դեմ, էսպես ասենք, և հիմա եկել է ժամանակը, երբ Ռուբեն Հայրապետյանը դարձյալ փորձում է վերադառնալ հայկական ֆուտբոլ՝ թեկուզ ոչ իր անձով, այլ մարդու միջոցով, սակայն մենք դեմ ենք նրա վերադարձին ցանկացած ձևով»:Ռուբեն Հայրապետյանն օրերս «Երկիր Մեդիա» հեռուստաալիքին տված հարցազրույցում հաստատեց շրջանառվող այն տեղեկությունները, որ Թովմաս Գրիգորյանն իր նախընտրելի թեկնածուն է: «Ես ասում եմ՝ ես ինքս, այո, ուզում եմ Թովմաս Գրիգորյանը դառնա, բայց ինչի՞ համար՝ ոչ թե Թովմաս Գրիգորյանը իմ աչքի լուսն ա, այլ ուղղակի գիտեմ՝ նա ֆուտբոլային մարդ ա, նա իր անձնական գումարները ֆուտբոլի մեջ էնքան ա ծախսել՝ 20 տարուց ավել իրա սեփական փողերը ֆուտբոլի մեջ ծախսել ա, նա ֆուտբոլի մասին ցավում ա: Էն մյուս թեկնածուները․․․ Ես ասել եմ՝ Խորեն Հովհաննիսյանի մասին չեմ ուզում խոսամ, որովհետև նա լեգենդ ա, ֆուտբոլային լեգենդ ա՝ իրա բոլոր թերություններով: Բայց ես մարդը ո՞վ ա, որը <...>, գիտե՞ք ինչ, ես մեր երկրպագուների, մեր ֆուտբոլասերների, մեր հանրության վրա եմ զարմանում՝ թող մի հատ վերցնեն նայեն՝ Թովմաս Գրիգորյանը իրա բոլոր թերություններով, բոլոր ամեն ինչով ով ա, և էս մարդը ով ա», - հայտարարեց Ֆուտբոլի ֆեդերացիայի նախկին նախագահը:Հայտարարությունում ասվում է, որ իրենց տեղեկություններով՝ քարոզարշավի ընթացքում ահաբեկվում են ինչպես ընտրությանը մասնակից հասարակական կազմակերպությունների նախագահներ, ներկայացուցիչ պատվիրակներ, այնպես էլ ֆան շարժման ներկայացուցիչ անդամներ։ «Կոնկրետ անուններ տալ, բնականաբար, չենք կարող, չենք պատրաստվում, սակայն դա փաստ է, որ ինչ-որ ճամբարի կողմից տարբեր ՀԿ-ների հետ հանդիպումներ են լինում, և տարբեր մեթոդներով փորձում են համոզել, որ քվեարկվի այս կամ այն թեկնածուի օգտին կամ դեմ», - «Ազատության» հետ զրույցում ասաց Մհեր Խուդավերդյանը:ՀՖՖ նախագահի թեկնածու Արմեն Մելիքբեկյանն օրերս իր հարցազրույցներից մեկում ասել է՝ տեղեկություն ունի, որ Ռուբեն Հայրապետյանը հանդիպումներ է ունենում, նա և նրա մարդիկ կոնկրետ այդ գործընթացի մեջ են։Հայրապետյանը նույն հարցազրույցի ժամանակ չհերքեց, որ որոշ հանդիպումներ է ունեցել: «Ես՝ իմ ընտրելու, իմ, որպես նախկին ֆեդերացիայի նախագահ՝ 16 տարի ես եղել եմ ֆեդերացիայի նախագահ, 16-ից էլ ավել մի քանի ամիս՝ 16,5 տարի, եղել եմ ֆեդերացիայի նախագահ, դրանից առաջ՝ 92 թվականից, եղել եմ ֆուտբոլային թիմի հիմնադիր, սեփականատեր, նախագահ, այսինքն՝ իմ գիտակից կյանքի ամենամեծ հատվածում եղել եմ ֆուտբոլի մեջ, ի՞նչ ա, ես ինչ ա նախկին եմ, իրավունք չունեմ ֆուտբոլով զբաղվե՞մ, կամ իրավունք չունեմ, ասենք թե, մտածեմ՝ ով կարա ավելի լավ ֆեդերացիայի նախագահ լինի՞: Ես չեմ հասկանում՝ ես իրավունք չունե՞մ նրանց մեջից քցեմ-բռնեմ, որոշեմ՝ ո՞ւմը կարելի ա ընտրել, ձայնը տալ, որպեսզի չքանդի ֆուտբոլը», - ընդգծեց նա:

ՀՖՖ նախագահի ընտրությունները կկայանան դեկտեմբերի 23-ին: 
 "
Սպորտ,Մելիքբեկյանը «խայտառակ քաղքենիություն» է համարում Ռուբեն Հայրապետյանի հայտարարությունը," Քննչական կոմիտեն վարույթ է ընդունել գործարար, Ֆուտբոլի ֆեդերացիայի նախկին ղեկավար Ռուբեն Հայրապետյանին առնչվող քրեական գործը։ Այս պահին այդ գործով Հայրապետյանը կարգավիճակ չունի, հայտնում է կառույցի հասարակայնության հետ կապերի բաժնի պետ Նաիրա Հարությունյանը։«Ռուբեն Հայրապետյանը և որևէ այլ անձ քրեական գործի շրջանակներում այս պահին որևէ կարգավիճակ չունեն», - ասաց նա:Քրեական գործը հարուցվել է 4 տարբեր հոդվածներով՝ խոշոր չափերով յուրացման, մի խումբ անձանց կողմից փաստաթղթեր կեղծելու, կազմակերպությունների ծառայողների կողմից լիազորություններ չարաշահելու, ինչպես նաև պաշտոնեական անփութության համար:Ուրբաթ օրը ժամեր տևած խուզարկություն էր անցկացվել Ռուբեն Հայրապետյանի առանձնատանը, ինչից հետո նա հարցազրույց էր տվել 168.am-ին ու հայտնել, որ խուզարկությունը կապ ուներ իր պաշտոնավարման շրջանում ֆեդերացիայի կատարած շինարարական գործունեության հետ, միայն թե Հայրապետյանը վստահ էր, որ իրավապահները բավարար հմտություններ չեն ունենա կարճ ժամանակում մեծ ծավալի շինաշխատանքներին առնչվող փաստաթղթերը ստուգելու։ «Վեցերորդ վարչության աշխատակիցները, ես նրանց աշխատանքը հարգում եմ, և նրանք չունեն այդ մասնագիտական, շինարարական էդ մասնագիտական ստուգումների հնարավորությունը, որ կարողանան ստուգեն և հայտնաբերեն այդքան կարճ ժամանակում: Ես ավելին ասեմ՝ եթե քրեական գործ ա, բնականաբար, հարուցվում, դա տարիներով, առնվազն մեկ տարի-տարիուկես տևելու ա էդ ստուգումները, որովհետև ծավալը շատ բավականին մեծ ա: Բա իհարկե, քննությունը կգնա, և կպարզվի: Հլը ծավալը այնքան մեծ ա՝ նրանք ի վիճակի չեն այդքան կարճ ժամանակում», - հայտարարել է Հայրապետյանը՝ եզրակացնելով․ - «Դրանից ի՞նչ հետևություն պետք ա անեն՝ հետևությունը այն ա, որ շատ արագ, վերտիկալնի, վերևից հրամանը ստացել են՝ արագ Ռուբեն Հայրապետյանին չեզոքացնել»:Նախկին պատգամավոր Հայրապետյանի կարծիքով՝ իրեն ցանկանում են ազատազրկել, քանի որ դեկտեմբերի 23-ին նախատեսված են ֆեդերացիայի նախագահի ընտրություններ։ Ուրբաթ տված հարցազրույցում Հայրապետյանը չի թաքցրել, որ ԱԱԾ նախկին ղեկավար Արթուր Վանեցյանն իր համար ֆեդերացիայի նախագահի ցանկալի թեկնածու էր։Անդրադառնալով արդեն սպասվող ընտրություններին՝ Հայրապետյանը 1 ժամանոց հարցազրույցի զգալի հատվածը նվիրել է թեկնածուներից երկուսի մասին ոչ պատվաբեր տեղեկություններ տարածելուն, այդ կոնտեքստում չանդրադառնալով միայն «Լոռի» ֆուտբոլային ակումբի նախագահ Թովմաս Գրիգորյանին, որը, ըստ մամուլի, Հայրապետյանի նախընտրելի թեկնածուն է։Մյուս թեկնածուին՝ ֆեդերացիայում այժմ աշխատող Արմեն Մելիքբեկյանին նա «չարիք» է անվանել, ծաղրել մաշված կոշիկ հագնելու համար, ինչպես նաև մեղադրել գողության մեջ։«Մելիքբեկյան Արմենը պատանեկան հավաքականի հետ մեկնել էր Իսպանիա: Ով որ խումբը ղեկավարում է հավաքականի, նրան մենք տալիս ենք քարտ, ու քարտի վրա գումար կա: Հերթական անգամ Մելիքբեկյան Արմենն Իսպանիայից եկավ ու հայտարարեց, որ իր քարտը գողացել են և վրայի բոլոր գումարները քաշել են», - ասաց նա՝ հավելելով, որ չի հիշում, թե կոնկրետ որքան գումար էր լինում քարտի վրա, բայց խոսքը մի քանի հազար եվրոյի մասին էր. «Հեքիաթ ա, այսինքն՝ ես ինքս գիտեմ՝ նա ով ա», - ավելացրել էր նա:Նախկին սպորտային լրագրող Արմեն Մելիքբեկյանը «Ազատության» հետ զրույցում ասաց, որ խոսքը 2008 թվականին տեղի ունեցած միջադեպի մասին է, երբ Բարսելոնայում իրենից գողացել էին ֆեդերացիայի բանկային քարտը, ինչից հետո նա վստահեցրեց, որ Հայաստան վերադառնալուց հետո քարտից հանված ողջ գումարը իր անձնական միջոցներից փոխանցել է ֆեդերացիայի հաշվին, ինչը վկայող փաստաթղթեր ևս ունի։«Երևան եմ եկել, 14-ին հունվարի զեկուցագիր եմ գրել տնօրենի անունով, զեկուցագիրը հիմա իմ ձեռքում է, և գործադիր տնօրենը համապատասխան թույլտվություն է տվել, և ես ունեմ նաև անդորրագիրը առ այն, որ ես մուտքագրել եմ 2100 եվրո ՀՖՖ-ի հաշվին՝ փոխհատուցելով այդ գումարը: Հայաստանում արդեն աշխատանքային օրվա վերջ էր, և մինչև մենք կարողացանք արգելափակել, այդ չափով գումար դուրս գնաց քարտից, որը ես փոխհատուցեցի, եթե ավելի մեծ չափով գումար ծախսվեր, իհարկե ամբողջը կփոխհատուցեի», - պարզաբանեց նա:Մելիքբեկյանին գողության մեջ մեղադրելուց բացի, Հայրապետյանը հարցազրույցում խոսել էր նաև այն մասին, որ նրա կոշիկը պատռվել էր, ինչը «ծաղրի առարկա, անեկդոտ էր դարձել ֆեդերացիայում»։«Կարա պոկվի, բայց իմ կոշիկի տակը հաստատ չի պոկվի, Թովմաս Գրիգորյանի կոշիկի տակը երբեք չի պոկվի», - ասել էր Հայրապետյանը:«Ուղղակի ծիծաղելի է խոսել կոշիկի մասին և այլն, որովհետև դա ընդհանրապես վիրավորանք է ոչ թե իմ նկատմամբ, այլ այն հազարավոր մարդկանց, որոնք կոշիկը հագնում են մինչև մաշվելը: Դա քաղքենիության խայտառակ դրսևորում է», - շեշտեց Արմեն Մելիքբեկյանը:Հայրապետյանը չի շրջանցել նաև Ֆուտբոլի ֆեդերացիայի նախագահի մյուս թեկնածու, խորհրդային տարիների հանրահայտ ֆուտբոլիստ Խորեն Հովհաննիսյանին, նշել է, որ նրան հարգում է և շատ բան չի ուզում ասել, բայց և ավելացրել. - «Արկադի Անդրեասյանն էլ, Խորեն Հովհաննիսյանն էլ մեր ֆուտբոլի լեգենդներն են, և ես նրանց խորհուրդ կտամ իմ անունը քիչ տալ, ինչի՞ համար: Որովհետև նրանք մոռանում են, որ ես ով եմ. Սովետական Միության Ֆուտբոլի ֆեդերացիայի արխիվը գտնվում է ինձ մոտ հենց հիմա»: Հարցին՝ տա՞նը, նա արձագանքել է. - «Այո, դրա մեջ մտնում է ամեն ինչ, այսինքն՝ ֆուտբոլիստն ինչ ա արել, ինչ վատ արարք, ինչ լավ արարք, բոլորը մտնում ա: Խորհուրդ կտամ ինձնից հեռու մնան իրանք»:«Ազատության» հետ զրույցում Հովհաննիսյանը հորդորեց հրապարակել իր մասին ցանկացած տեղեկություն՝ նշելով, որ վախենալու ոչինչ չունի։   "
Սպորտ,Մխիթարյանը գոլի հեղինակ դարձավ՝ փոխարինման դուրս գալով «Ռոմա»-ՍՊԱԼ խաղի վերջում," Հայաստանի ֆուտբոլի ազգային հավաքականի ավագ Հենրիխ Մխիթարյանը երեկ գոլի հեղինակ դարձավ «Ռոմա»-ի կազմում՝ փոխարինման դուրս գալով Իտալիայի Սերիա Ա-ի մրցաշարի ՍՊԱԼ-ի հետ հանդիպման ավարտից մոտ քառորդ ժամ առաջ:Հռոմում անցկացվող հանդիպման հաշիվը 2:1 էր՝ հօգուտ դաշտի տերերի, և 83-րդ րոպեին հայ ֆուտբոլիստի խփած երրորդ գնդակն ամրապնդեց «Ռոմա»-ի հաղթանակը լարված պայքարում:Հաղթանակից հետո «Ռոմա»-ն 32 միավորով առայժմ 4-րդ հորիզոնականն է զբաղեցնում Սերիա Ա-ի մրցաշարային աղյուսակում: Առաջատարները 39-ական միավորով Միլանի «Ինտեր»-ը և Թուրինի «Յուվենտուս»-ն են, 33 միավորով երրորդ տեղում է Հռոմի «Լացիո»-ն:        "
Սպորտ,Ռուսաստանը 4 տարով զրկվում է միջազգային բոլոր մրցաշարերին մասնակցելու իրավունքից," Համաշխարհային հակադոպինգային գործակալության գործադիր կոմիտեն (WADA) այսօր միաձայն ընդունել է Համապատասխանության հանձնաժողովի առաջարկությունները և հակադոպինգային օրենսգրքին չհամապատասխանող ճանաչել Ռուսաստանի հակադոպինգային գործակալությունը՝ RUSADA-ն։Սա նշանակում է, որ ռուսաստանցի մարզիկները չեն կարող մասնակցել միջազգային խոշոր մրցաշարերին երկրի դրոշի ներքո, և Ռուսաստանը զրկվում է միջազգային խոշոր մրցաշարեր անցկացնելու իրավունքից։ Առաջիկա 4 տարիներին Ռուսաստանը չի կարողանա մասնակցել Օլիմպիական խաղերին և աշխարհի առաջնություններին։ Միևնույն ժամանակ ռուսաստանցի մարզիկները կկարողանան հանդես գալ միջազգային խոշոր մրցումներում չեզոք դրոշի ներքո և առանց օրհներգի, եթե կարողանան ապացուցել, որ դոպինգ չեն օգտագործել։«Կարևորը մեր այսօրվա որոշման մեջ, որ մենք իրական պատժամիջոցներ ենք սահմանում նրանց դեմ, որ մեղավոր են այս մանիպուլյացիաների մեջ և դուռը բաց ենք թողնում մաքուր, դոպինգի հետ ոչ մի կապ չունեցող մարզիկների համար», - այսօր ասուլիսին հայտարարել է WADA-ի ղեկավար Վիթոլդ Բանկան։ Ռուսաստանն իրավունք ունի այս որոշումը բողոքարկել սպորտի արբիտրաժային դատարանում։ RUSADA-ի վերահսկիչ հանձնաժողովի անդամ Սերգեյ Խրիչիկովը «Տասս»-ին հայտնել է, թե Ռուսաստանի հակադոպինգային գործակալությունը WADA-ի որոշումը բողոքարկելու համար 21 օր ունի։ Դեռ հայտնի չէ՝ բողոքարկելու է Ռուսաստանը, թե ոչ։Հիշեցնենք, վերջին 2 օլիմպիադաներին ռուսաստանցի մարզիկների միայն մի մասն է մասնակցել, այն էլ օլիմպիական դրոշի ներքո։ Ռուսաստանի մարզիկների մի զգալի մասին թույլ չեն տվել մասնակցել խաղերին։ Պատմությունը, փաստորեն կրկնվում է։ Խրիչիկովը բացատրել է, որ WADA-ի սահմանափակումները տարածվում են միայն համաշխարհային կարգի մրցաշարերի վրա և չեն տարածվում մայրցամաքային ու տարածաշրջանային մրցումների վրա, ինչը նշանակում է, որ Ռուսաստանը չի կորցնում Ֆուտբոլի Եվրոպայի 2020թ. առաջնության 4 հանդիպումները Սանկտ Պետերբուրգում անցկացնելու իրավունքը։ Մրցաշարերի պաշտոնապես հաստատված ցուցակ դեռ չկա։ Անցած տարի WADA-ն և Ռուսաստանը պայմանավորվել էին ռուսական հակադոպինգային գործակալության կարգավիճակը վերականգնելու ճանապարհային քարտեզի շուրջ։ Միջազգային փորձագետները պետք է ստանային մոսկովյան հակադոպինգային գործակալության էլեկտրոնային բազա, որի ստուգման արդյունքում պարզվել է, որ լաբորատորիան պարզապես փոխել է բազայի տվյալները, որոնք վերաբերում էին նաև Սոչիի 2014թ. Օլիմպիական խաղերին մասնակցած ռուսաստանցի մարզիկների դոպինգ-թեստերին։ Ստեղծված իրավիճակի համար ավելի վաղ RUSADA-ի ղեկավար Յուրի Գանուսը քննադատել էր Ռուսաստանի սպորտային իշխանություններին, նույնիսկ նամակ էր գրել երկրի նախագահ Վլադիմիր Պուտինին։Կրեմլը, սակայն, այն ժամանակ հայտարարել էր, թե Գանուսն ամբողջ տեղեկությանը չի տիրապետում։ Ավելի վաղ RUSADA-ի նախկին ղեկավար Գրիգորի Ռոտչենկովը բազայի հետ մեկտեղ մեկնել էր ՌԴ-ից ԱՄՆ։ WADA-ի այսօրվա որոշումից հետո Մոսկվայում քննարկում են՝ արդյոք մասնակցելու են ռուսաստանցի մարզիկները Օլիմպիական խաղերին օլիմպիական դրոշի ներքո, թե ոչ։ Ինչպես անցած անգամ, այսօր էլ տարբեր կարծիքներ են հնչում. մի մասն ասում է, որ ռուսաստանցի մարզիկները պետք է հրաժարվեն Օլիմիական խաղերից, մյուսն էլ ասում է, որ մարզիկներն ստեղծված իրավիճակի համար պատասխանատու չեն և որևէ մեղք չունեն։   "
Սպորտ,Ռուսաստանը 4 տարով զրկվում է միջազգային բոլոր մրցաշարերին մասնակցելու իրավունքից ," Համաշխարհային հակադոպինգային գործակալության (WADA) գործադիր կոմիտեն քիչ առաջ որոշել է չորս տարով զրկել Ռուսաստանի Դաշնությանը միջազգային մրցաշարերին մասնակցելու իրավունքից: «Ինտերֆաքս» գործակալության հաղորդագրության համաձայն՝ որոշումը միաձայն է կայացվել:Reuters-ի տեղեկություններով՝ ռուսաստանցի մարզիկները զրկվում են օլիմպիական խաղերին և աշխարհի առաջնություններին մասնակցելու իրավունքից: Որոշման պատճառը Մոսկվայի Հակադոպինգային լաբորատորիայի կողմից միջազգային գործակալությանը շարունակաբար խեղաթյուրված տվյալներ ներկայացնելն է:Անցած տարի Համաշխարհային հակադոպինգային գործակալությունը վերացրեց ռուսական RUSADA հակադոպինգային ընկերության վրա շուրջ երեք տարի դրված պատժամիջոցը՝ պայմանով, որ Ռուսաստանը ներկայացնի 2012-2015 թվականների ընթացքում դոպինգային ուսումնասիրությունների տվյալները և օրինակները: Սակայն այս տարվա նոյեմբերին WADA-ի կոմիտեն հայտնեց, որ Մոսկվայի լաբորատորիայից հունվարին ստացված տվյալների մեջ կեղծիքներ են հայտնաբերվել, և Ռուսաստանին պատժելու առաջարկներ ներկայացրեց: "
Սպորտ,Համաշխարհային հակադոպինգային գործակալությունը քննարկում է Ռուսաստանի դեմ խիստ պատժամիջոցների հարցը," Այսօր Համաշխարհային հակադոպինգային գործակալությունը (WADA) լսելու է Ռուսաստանի դեմ խիստ պատժամիջոցներ սահմանելու՝ իր կոմիտեներից մեկի առաջարկը:Անցած ամիս կոմիտեն առաջարկել է չորս տարի ժամկետով զրկել Ռուսաստանին միջազգային մրցաշարերին մասնակցելու հնարավորությունից՝ ներառյալ գալիք տարի Տոկիոյում անցկացվելիք Օլիմպիական խաղերը: Առաջարկվել է նաև չորս տարվա ընթացքում Ռուսաստանին արգելել իր տարածքում միջազգային մրցաշարեր անցկացնել:Նման առաջարկի պատճառը Մոսկվայի Հակադոպինգային լաբորատորիայի կողմից միջազգային գործակալությանը խեղաթյուրված, իրականությանը չհամապատասխանող տվյալներ ներկայացնելն է:Անցած տարի Համաշխարհային հակադոպինգային գործակալությունը վերացրեց ռուսական RUSADA հակադոպինգային ընկերության վրա շուրջ երեք տարի դրված պատժամիջոցը՝ պայմանով, որ Ռուսաստանը ներկայացնի 2012-2015 թվականների ընթացքում դոպինգային ուսումնասիրությունների տվյալները և օրինակները: Սակայն այս տարվա նոյեմբերին WADA-ի կոմիտեն հայտնեց, որ Մոսկվայի լաբորատորիայից հունվարին ստացված տվյալների մեջ կեղծիքներ են հայտնաբերվել, և Ռուսաստանին պատժելու առաջարկներ ներկայացրեց:Եթե այսօր Փարիզում կայանալիք նիստում բավարարվի Ռուսաստանին կրկին պատժելու առաջարկը, ապա Ռուսաստանը չի կարող 2020 թվականի Տոկիոյի Օլիմպիական խաղերին, ինչպես նաև 2022 թվականի Պեկինի ձմեռային Օլիմպիական խաղերին հանդես գալ իր պետական դրոշի և օրհներգի ներքո: Իսկ ռուսաստանցի այն մարզիկները, որոնց դոպինգային անալիզները նորմալ են՝ խթանիչներ չեն օգտագործել, կարող են հանդես գալ չեզոք՝ օլիմպիական դրոշի ներքո, ինչպես անցած տարի Հարավային Կորեայում անցկացված ձմեռային Օլիմպիական խաղերին էր:Ինչ վերաբերում է Ռուսաստանում նախատեսված մրցաշարերին, ապա հնարավոր է՝ միջազգային մարզական գործակալությունները չեղարկեն դրանք և տեղափոխեն այլ երկրներ:Հնարավոր է նաև, որ Ռուսաստանի կառավարության անդամներին և պաշտոնատար անձանց արգելվի ներկա լինել միջազգային մրցաշարերին:Ռուսաստանին պատժելու որոշումն ընդունելու դեպքում, RUSADA-ն 21 օր ժամանակ կունենա՝ այն բողոքարկելու Շվեյցարիայի արբիտրաժային դատարան: Շահագրգիռ այլ կողմեր ևս կարող են դիմել Լոզանի դատարան, որի վճիռները պարտադիր կլինեն միջազգային Օլիմպիական խաղերի և մարզական այլ կազմակերպությունների համար:Ռուսաստանի արտգործնախարար Սերգեյ Լավրովը հակադոպինգային պատիժները համարել է Արևմուտքի քայլերից մեկը: «Մարդիկ կան, որ ցանկանում են Ռուսաստանին դնել պաշտպանվողի դիրքում՝ մեղադրելով նրան միջազգային կյանքի գործնականում բոլոր բնագավառներում և ամեն ինչում՝ հակամարտություններ, տնտեսություն, էներգետիկա, գազատարներ, զենքի վաճառք», - թվարկել է Լավրովը:Դոպինգային սկանդալները Ռուսաստանին հետապնդում են 2014 թվականից սկսած, երբ Սոչիում անցկացված ձմեռային Օլիմպիական խաղերում պաշտոնական մակարդակով կազմակերպվել էր ռուս մարզիկների կողմից խթանիչների կիրառումը՝ Ռուսաստանի թիմերին մեդալներով ապահովելու նպատակով:  "
Սպորտ,«Արսենալի» մարզիչ Ունայ Էմերին հեռացվեց պաշտոնից," Լոնդոնի «Արսենալի» ղեկավարությունը պաշտոնանկ է արել իսպանացի մարզիչ Ունայ Էմերիին:«Արսենալը» վերջին 7 խաղերում հաղթանակ չի գրանցել, իսկ երեկ Եվրոպայի լիգայի մրցաշարի F խմբում սեփական հարկի տակ 1-2 հաշվով պարտվել է Ֆրանկֆուրտի «Այնտրախտին»:Ոնայ Էմերին 2018 թվականի ամռանն է ստանձնել «Արսենալի» մարզիչի պաշտոնը և 18 ամիս է աշխատել:«Արսենալի» ղեկավարության այսօրվա որոշմամբ ժամանակավոր մարզիչ է նշանակվել շվեդացի Ֆրեդի Լյունգբերգը:Նա 1997-2007 թվականներին խաղացել է «Արսենալում», Շվեդիայի հավաքականում, ինչպես նաև մի շարք ուրիշ ակումբներում:2016 թվականից սկսած մարզել է «Արսենալի» նախ մինչև 15, ապա մինչև 23 տարեկան ֆուտբոլիստների խմբերը: "
Սպորտ,ՀՖՖ նախագահի հրաժարականից հետո դեռ միայն Խորեն Հովհաննիսյանն է հայտարարել առաջադրվելու մտադրության մասին," Արթուր Վանեցյանի՝ Հայաստանի ֆուտբոլի ֆեդերացիայի (ՀՖՖ) նախագահի պաշտոնից հրաժարվելուց վեց օր անց դեռ միայն մեկ մասնագետ է հայտարարել, որ ցանկանում է ղեկավարել ֆուտբոլային ոլորտը համակարգող մարմինը: Երեկ Խորհրդային Միության հավաքականի և Երևանի «Արարատ»-ի լավագույն ֆուտբոլիստներից Խորեն Հովհաննիսյանը հայտարարեց, որ մտադիր է առաջադրել թեկնածությունը:«Ինձ համար շատ ցավալի է էսօրվա մեր ֆուտբոլի վիճակը: Ոչ միայն էսօրվա, սա արդեն կուտակված է՝ եկավ արդեն պայթեց, արդեն բացահայտվեց: Եվ դրա համար ես իմ թեկնածությունը դնում եմ, որպեսզի մենք վաղը-մյուս օրը ունենանք լավ ֆուտբոլ, զարգացնենք մեր հայկական ֆուտբոլը: Որովհետև մենք ֆուտբոլային երկիր ենք և լավ հաջողություններ ենք ունեցել», - «Ազատության» հետ զրույցում ասաց Խորեն Հովհաննիսյանը:Մեկ տարուց մի փոքր ավելի ՀՖՖ նախագահի պաշտոնը զբաղեցրած Արթուր Վանեցյանը նոյեմբերի 21-ին տված իր հրաժարականը բացատրեց Հայաստանի ազգային հավաքականի՝ Իտալիայից կրած խոշոր հաշվով պարտությամբ։ Ասաց՝ այս աննախադեպ՝ 9։1 հաշվով պարտությունից հետո պետք է որևէ մեկը պատասխանատվությունն իր վրա վերցներ։Շրջանառվում է նաև Հայաստանի ֆուտբոլի ֆեդերացիայի փոխնախագահ Արմեն Մելիքբեկյանի անունը ֆեդերացիայի նախագահի պաշտոնի համար: Նա, սակայն, «Ազատության» հետ զրույցում ասաց՝ այս պահին մտադրություն չունի առաջադրվելու, միայն մեկ՝ ծայրահեղ դեպքում կառաջադրի իր թեկնածությունը. - «Ես չեմ պատկերացնում մի սցենար, երբ հնարավոր կլինի իմ առաջադրումը կամ ես ցանկություն կունենամ, որովհետև ես այդպիսի ցանկություն չունեմ: Դա կլինի մեկ ծայրահեղ դեպքում, եթե ես հասկանամ, որ չկա մի մարդ, ում ես պատկերացնում եմ շարունակությունը ապահովող: Այս պահի դրությամբ ես բացարձակ նման մտադրություն չունեմ»:Արթուր Վանեցյանը հրաժարական տալու օրը հայտարարեց նաև, որ Արմեն Մելիքբեկյանը՝ որպես ՀՖՖ գլխավոր քարտուղար, այս մեկ ամսվա ընթացքում պետք է աշխատանքներ տանի՝ «հայտնաբերելու» այն հասարակական կազմակերպություններին, որոնք որևէ գործունեություն չեն ծավալում և ընդգրկված են Հայաստանի ֆուտբոլի ֆեդերացիայի ժողովում։ Ասաց՝ այս մեկ ամսվա ընթացքում մաքրվելու է ժողովը, արդեն բոլորի կողմից վստահություն վայելող ժողովը կընտրի նոր նախագահ, ով կզբաղվի ֆուտբոլի առողջացմամբ։Մելիքբեկյանն «Ազատությանը» փոխանցեց՝ արդեն իսկ սկսվել է այդ գործընթացը: «Հավանաբար հաջորդ շաբաթ ես կհրավիրեմ գործկոմի նիստ, և մենք կքննարկենք, կխոսենք այդ հարցի մասին: Ես կարծում եմ՝ այո, դա շատ կարևոր խնդիր է, և ես կարծում եմ, որ գործկոմում մենք նույնպես շատ շահագրգիռ քննարկում կունենանք, և գործկոմը հենց դրա համար էլ հիմա աշխատելու է, որպեսզի հետո հայտարարի, այո, ինքնալուծարման մասին արդեն ժողովից առաջ: Դրա մասին արդեն արդեն խոսել են և՛ նախագահը, և՛ գործկոմի անդամները», - ասաց ՀՖՖ փոխնախագահը:   "
Սպորտ,Խորեն Հովհաննիսյանը պատրաստվում է առաջադրվել Ֆուտբոլի ֆեդերացիայի նախագահի պաշտոնում," Խորհրդային Միության հավաքականի և Երևանի «Արարատ»-ի լավագույն ֆուտբոլիստներից Խորեն Հովհաննիսյանը մտադիր է առաջադրել թեկնածությունը Հայաստանի Ֆուտբոլի ֆեդերացիայի նախագահի պաշտոնում։ Այս մասին «Ազատությանը» փոխանցեց ինքը Խորեն Հովհաննիսյանը:«Ես երկար ժամանակ է ֆուտբոլի մեջ եմ, ֆուտբոլով եմ զբաղվում, ինձ համար շատ ցավալի է այսօրվա մեր ֆուտբոլի վիճակը։ Սա կուտակված էր ու եկավ ու պայթեց, արդեն բացահայտվեց։ Դրա համար ես իմ թեկնածությունը դնում եմ, որպեսզի մենք ունենանք լավ ֆուտբոլ, զարգացնենք մեր հայկական ֆուտբոլը, որովհետև մենք ֆուտբոլային երկիր ենք և լավ հաջողություններ ենք ունեցել»», - հայտարարեց Հովհաննիսյանը:«Ազատության» հարցին, թե հիմա ի՞նչ իրավիճակում է հայկական ֆուտբոլը, Խորեն Հովհաննիսյանն արձագանքեց. - «Դե բոլորին պարզ է արդեն, ֆուտբոլն էն բնագավառն է, որ պարզ երևում է՝ առաջ ենք գնում, թե հետ ենք գնում, թե՝ տեղում մնում»։Հայաստանի Ազգային անվտանգության ծառայության նախկին տնօրեն Արթուր Վանեցյանը Ֆուտբոլի ֆեդերացիայի նախագահի պաշտոնից հրաժարական տվեց նոյեմբերի 21-ին: Դրան նախորդել էր Հայաստանի ազգային հավաքականի 1:9 հաշվով պարտությունը Իտալիայի ընտրանուց՝ Եվրո-2020-ի ընտրական մրցաշարի վերջին տուրում:Խորեն Հովհաննիսյանը 1975-85 թվականներին «Արարատ»-ի լավագույն ֆուտբոլիստներից էր, ընդգրկված էր նաև ԽՍՀՄ հավաքականում: Ֆուտբոլիստի կարիերան ավարտելուց հետո մարզչական աշխատանքի է անցել, ղեկավարել է Երևանի ՀՄԸՄ և «Փյունիկ», Բեյրութի ՀՄԸՄ թիմերը, 1996-1997 թվականներին գլխավորել է Հայաստանի ազգային հավաքականը:  "
Սպորտ,"Երկրպագուներն ուզում են, որ ՀՖՖ-ն զբաղվի բացառապես ֆուտբոլով"," «Առաջին Հայկական Ճակատ» շարժման անդամները կարծում են, որ հայկական ֆուտբոլի առողջացման ճանապարհներից մեկը Հայաստանի ֆուտբոլի ֆեդերացիայի (ՀՖՖ) նախագահի հրաժարականն էր, ինչպես նաև գործադիր կոմիտեի արձակումը և ՀՖՖ ժողովի անդամ ՀԿ-ների զտումը՝ ձևավորելով անաչառ, իրական ֆուտբոլային մարմին։ Հենց այս երեք պահանջները երկրպագուները ներկայացրել էին ֆեդերացիայի արդեն նախկին նախագահ Արթուր Վանեցյանին։ Հանդիպումից ժամեր անց առաջին պահանջը կատարվեց։

«Սեպտեմբերին մեր հավաքականը հրաշալի խաղում էր Իտալիայի դեմ, հրաշալի խաղում էր Բոսնիայի դեմ՝ 4:2 փառահեղ հաղթանակ տանելով: Այսինքն, այդ տղաները, որոնք խաղում էին երկու ամիս առաջ, ճիշտ է, կար առաջատարների բացակայություն, բայց երկու ամիս հետո խաղում են խաղ, որը բացարձակապես ֆուտբոլային ենթատեքստ չունի: Խնդիր հիմքը, որ տեսնում ենք մենք դաշտում, բացարձակապես չունի ֆուտբոլային ենթատեքստ, այլ կախված է ֆեդերացիայում ընթացող ներքին խնդիրներից: Մեզ՝ երկրպագուներիս, ովքեր 12 տարի ապրում են հավաքականով, ամենացավոտն է տեսնել այս իրավիճակը», - «Ազատության» հետ զրույցում ասաց «Առաջին Հայկական Ճակատ» շարժման անդամ Վահե Գասպարյանը: 

Մեկ տարուց մի փոքր ավելի ՀՖՖ-ի նախագահի պաշտոնը զբաղեցրած Արթուր Վանեցյանը երեկ իր հրաժարականը բացատրեց օրեր առաջ Իտալիայից խոշոր հաշվով կրած պարտությամբ։ Ասաց՝ այս աննախադեպ՝ 9։1 հաշվով պարտությունից հետո պետք է որևէ մեկը պատասխանատվությունն իր վրա վերցներ։

«Առաջին Հայկական Ճակատ» շարժման համահիմնադիրներից Հայաստանի ֆուտբոլի ֆեդերացիայի գործադիր կոմիտեի անդամ Կարեն Շաբոյանը կարծիքով, երեկ պատասխանատու որոշումներ կայացվեցին․ - «Շփվելով շատ երկրպագուների հետ՝ տեղեկացա, որ բոլորի ցանկությունն այն էր, որ ի վերջո հանգուցալուծվի այս լարված մթնոլորտը հայկական ֆուտբոլում, ի վերջո հաղթի ֆուտբոլը և ֆուտբոլային միջավայրն ու մթնոլորտը, և վայր դրվեն բոլոր ամբիցիաները և ոչ-ֆուտբոլային գործոնները: Երեկվա որոշումը՝ թե՛ պարոն Արթուր Վանեցյանի հրաժարականը, թե՛ գործադիր կոմիտեի՝ դեկտեմբերի 23-ին տրվելիք հրաժարականը, շատ պատասխանատու քայլեր էին ֆուտբոլի նկատմամբ»: 

Մարզական լրագրող Գևորգ Ղազարյանը նկատում է, որ Հայաստանում ամեն անգամ նույն համակարգը ցնցելը կարող է վատ արդյունքների հանգեցնել. - «Մեզ շատ լավ կլինի, որ այնպիսի մարդու բերեն, որը վստահություն ունենա, որ վստահ լինենք, որ ինքը մի քանի տարի աշխատելու է: Իսկ ամեն անգամ եթե մենք Ֆուտբոլի ֆեդերացիայի նախագահի անունը կապենք հենց հավաքականի ելույթների հետ․․․ պատմությունը ցույց է տալիս, որ մեր հավաքականը երբեք ստաբիլ ելույթներ չի ունեցել: Դա նշանակում է, որ ամեն երկու տարին մեկ մենք ֆեդերացիայի նախագահ ենք փոխելու»:

Երկրպագուները դեռևս ֆուտբոլի ֆեդերացիայի նախագահի թեկնածու չեն տեսնում։ Բայց արդեն նշում են, թե ինչպիսին պետք է լինի նախագահը:«Սիրի ֆուտբոլը ու չունենա ներքին հակասություններ ֆեդերացիայի ամենավերևից մինչև ամենաներքևում գտնվող աշխատողների, ֆուտբոլիստների և առահսարակ ֆուտբոլային աշխարհի հետ», - ասաց «Առաջին Հայկական Ճակատ» շարժման անդամ Մհեր Խուդավերդյանը:Մեկ այլ երկրպագու՝ Վահե Գասպարյանը հավելեց․ - «Մեզ պետք է ՀՖՖ կազմ, որը չի ունենա ներքին խժդժություններ ու կզբաղվի բացառապես ֆուտբոլով: Չեն լինի քաղաքական կամ ինչ-որ կոնտեքստային երևույթներ, այլ գլխավոր նպատակը ու զբաղմունքը կլինի ֆուտբոլը»:  "
Սպորտ,Արթուր Վանեցյանը հրաժարականի դիմում է ներկայացրել," Ավելի քան չորս ժամ տևած Հայաստանի ֆուտբոլի ֆեդերացիայի (ՀՖՖ) գործադիր կոմիտեի նիստի ավարտին հայտնի դարձավ, որ հրաժարականի դիմում է ներկայացրել ֆեդերացիայի նախագահ Արթուր Վանեցյանը: Ֆեդերացիայի գործկոմը հաստատել է հրաժարականը:ՀՖՖ գործկոմի անդամ, Ազգային ժողովի «Իմ քայլը» խմբակցության պատգամավոր Ռուբեն Ռուբինյանը հայտնեց, որ կհեռանան նաև գործկոմի անդամները, և ֆեդերացիայի նոր նախագահին և գործկոմի անդամներին կընտրի գալիք ամիս գումարվելիք ընդհանուր ժողովը:Ռուբինյանը հարկ համարեց նշել․ - «Պետք է նաև կրկին ֆիքսել, որ պարոն Վանեցյանի հրաժարականը կրկին եղել է զուտ ֆուտբոլային, և գործկոմը ողջունել է պարոն Վանեցյանի՝ պատասխանատվություն վերցնելու պատրաստակամությունը: Միևնույն ժամանակ, գործկոմը նաև իր պատասխանատվությունն է գիտակցում ֆուտբոլի առողջացման գործում, և առաջիկա մի ամիսը՝ մինչև նոր ժողովը, գործկոմի միակ գործն է լինելու հասարակական կազմակերպությունների ցուցակը մաղելը: Իսկ ընթացիկ կառավարմամբ Ֆուտբոլի ֆեդերացիայի կզբաղվի Արմեն Մելիքբեկյանը: Կա խնդիր հայկական ֆուտբոլում, եղել են ոչ գոհացուցիչ արդյունքներ: Կա խնդիր նաև ֆուտբոլի ոլորտի որոշակի մաքրման: Եվ պարոն Վանեցյանը իր հրաժարականով է սկիզբ դրել այս բարեփոխման ընթացքին, իսկ գործկոմը իր որոշմամբ է սկիզբ դրել այս բարեփոխման ընթացքին, որի համատեքստում առաջիկա ամիսը ամենակարևորն է լինելու»:«Չակերտավոր հատնաբերելու են այն ՀԿ-ները, որոնք ֆիկտիվ են, որևէ գործունեություն չեն ծավալում և ընդգրկված են ժողովում ուղղակի թվաքանակի համար: Այդ կարևոր աշխատանքը այս մեկ ամսվա ընթացքում իրականացվելու է, մաքրվելու է ժողովը: Եվ այդ ժողովը, որը վայելելու է վստահություն բոլորի կողմից՝ ֆուտբոլային հանրության կողմից, ֆուտբոլասերների կողմից, հասարակության կողմից, ընտրելու է նոր նախագահ և նոր գործկոմ», - ասաց Արթուր Վանեցյանը:Այս իրավիճակը ստեղծվել է Պալերմոյում կայացած Իտալիա - Հայաստան հանդիպումից հետո, որն ավարտվեց իտալացիների խոշոր հաղթանակով՝ 9:1: Ֆուտբոլային հանրությունը «խայտառակ» որակեց այդ պարտությունը:Դրանից հետո սկսեցին խոսել ֆեդերացիայի նախագահի, գործկոմի անդամների և հավաքականի գլխավոր մարզչի հրաժարականների մասին:ՀՖՖ գործկոմի անդամ, խորհրդարանի փոխխոսնակ Ալեն Սիմոնյանը («Իմ քայլը») հայտնեց, որ գլխավոր մարզչի հարցը իրենք չեն քննարկել: Չեն քննարկել նաև ոչ-ֆուտբոլային ցանկացած հարց:Արթուր Վանեցյանը նաև ասաց, որ ինքը չի համարում, թե ինքը թերացել է ՀՖՖ նախագահի պաշտոնում: Այդուհանդերձ հավելեց, որ 9:1 հաշվով պարտությունից հետո որևէ մեկը պիտի պատասխանատվությունը վերցներ իր վրա․ - «Իրականում Ֆուտբոլի ֆեդերացիան արել է շատ մեծ աշխատանք․ մենք զարգացրել ենք ենթակառուցվածքները, մենք ներդրել ենք մանկապատանեկան ֆուտբոլի զարգացման նոր ծրագիր, կառուցել ենք բազմաթիվ փոքր դաշտեր: Միայն այս տարվա կտրվածքով 51 փոքր դաշտ է կառուցվել մարզերում: Ծրագիրը հաստատված է, և այդ ծրագիրը, անկախ անձերից, շարունակվելու է: Առաջիկա չորս տարում մենք կառուցելու ենք ևս 500 դաշտ Հայաստանի տարբեր մարզերում: Այսինքն, թերացման մասին խոսք չկա: Կա բարոյական պատասխանատվության հարց»:Ալեն Սիմոնյանը, իր հերթին, ասաց, թե այն, որ իրենք ևս հրաժարվում են իրենց պաշտոններից, խոսում է այն մասին, որ իրենք էլ պատասխանատվության են զգում:  "
Սպորտ,ՀՖՖ նախագահ Արթուր Վանեցյանը հրաժարական ներկայացրեց," Հայաստանի ֆուտբոլի ֆեդերացիայի նախագահ Արթուր Վանեցյանը հրաժարական տվեց։ Այս մասին Վանեցյանը հայտարարեց այսօր գործկոմի հերթական նիստից հետո լրագրողների հետ զրույցում։Ըստ նրա, թեման Հայաստանի ֆուտբոլի շուրջ վերջին իրադարձություններն էին։ Նա հիշեցրեց, որ Հայաստանի հավաքականը 1։9 հաշվով պարտություն էր կրել Իտալիայի հավաքականից. - «Քննարկման արդյունքում ես՝ որպես Հայաստանի ֆուտբոլի ֆեդերացիայի նախագահ, առաջարկեցի և հայտարարեցի գործկոմի անդամներին, որ ընդունեն իմ հրաժարականի դիմումը։ Գործկումում ունեցանք երկար քննարկում», - ասաց Վանեցյանը։ԱԺ «Իմ քայլը» խմբակցության պատգամավոր, գործկոմի անդամ Ռուբեն Ռուբինյանն ասաց, որ այդ հրաժարականը ընդունել են, Վանեցյանին շնորհակալություն են հայտնել համատեղ աշխատանքի համար։ Ռուբինյանը նշեց, որ եղել են եզրահանգման, որ Վանեցյանի հրաժարականից հետո դեկտեմբերի 23-ին հրավիրվելու է ժողով, որի ժամանակ ընտրվելու է ՀՖՖ նախագահ և գործկոմ։Հիշեցնենք, որ Հայաստանի ազգային հավաքականը «Եվրո-2020»-ի ընտրական մրցաշարը ավարտեց 10 միավորով՝ զբաղեցնելով J խմբի նախավերջին հորիզոնականը: Եվրոպայի առաջնության եզրափակիչ դուրս գալու հնարավորությունը Հայաստանը կորցրել էր դեռ նախորդ տուրում:Նորանշանակ գլխավոր մարզիչ Աբրահամ Խաշմանյանը դաշտում կատարվածն իսկական ֆիասկո էր որակել։ "
Սպորտ,Մել Դալուզյանի մասին հայտարարությունը կապվում է ՀԱՕԿ նախագահի հետ. Ծառուկյանի խոսնակը հերքում է," Հայաստանի ծանրամարտի հավաքականի նախկին անդամ Մել Դալուզյանի վերաբերյալ մարզական ֆեդերացիաների ու մարզիկների հայտարարությունը քաղաքական համատեքստ ունի, դրա պատվիրատուն Հայաստանի ազգային օլիմպիական կոմիտեի նախագահ, ԲՀԿ խմբակցության ղեկավար Գագիկ Ծառուկյանն է։ «Ազատության» հետ զրույցում նման կարծիք հայտնեց «Ազատ քաղաքացի» կազմակերպության ղեկավար Հովսեփ Խուրշուդյանը։«Ակնհայտ է, երբ որ էնտեղ նշում են, որ մարզաշխարհը երբեք չի խառնվել քաղաքականությանը, մարզաշխարհը մշտապես եղել է Օլիմպիական ֆեդերացիայի ղեկավարի նախընտրական օգտագործման կառույցը», - ասաց Խուրշուդյանը։Ավելի քան երկու տասնյակ մարզական ֆեդերացիաներ ու դրանց անդամակցող շուրջ 140 մարզիկներ իրենց հայտարարությամբ դժգոհություն են հայտնել Մել Դալուզյանի շուրջ ծավալվող քննարկումների վերաբերյալ, բողոքել, թե հասարակությունը քննարկում է ոչ թե մարզաշխարհի մարզական հաջողություններն ու ձեռքբերումները, այլ հայկական մարզաշխարհի, ինչպես իրենք են ձևակերպել, «անունը խայտառակած մի սուբյեկտի սեռափոխման հանգամանքն ու նրան նվիրված ֆիլմ նկարահանելու վերաբերյալ պետության որոշումը»: Նիդերլանդներում որպես տրանսգենդեր տղամարդ ապաստան ստացած Մել Դալուզյանը, որը Հայաստանի դրոշի ներքո հանդես էր գալիս Մելինե անվամբ, դեռ տարիներ առաջ է թողել սպորտը և արտագաղթել: Նա Հայաստանի ծանրամարտի կանանց հավաքականի կազմում երկու անգամ Եվրոպայի չեմպիոն է դարձել:Իշխող «Իմ քայլը» խմբակցության պատգամավոր Թագուհի Ղազարյանը պատահական չի համարում հայտարարության տարածման ժամանակահատվածը, երբ «Բարգավաճ Հայաստան» խմբակցությունն էլ Ազգային ժողով էր բերել նույնասեռականներին վերաբերող օրինագծեր ու մեծ աղմուկ բարձրացրել այդ թեմայով։«Այդ հայտարարության մեջ, չգիտես ինչի, ՀՀ օլիմպիական կոմիտեի ձախողումը, այն է՝ դոպինգային սկանդալը վերագրվում է մեկ մարզիկի, մինչդեռ մենք գիտենք, որ շուրջ երկու տասնյակ մարզիկների մասին է խոսքը, և երկու տասնյակ մարզիկներ չէին կարող իրարից անկախ դոպինգային սկանդալների մեջ հայտնվել։ Պարզ է, որ համակարգված բնույթ է կրել այդ երևույթը, և ակնհայտ է, որ Օլիմպիական կոմիտեն որոշակի դերակատարում ունի այդտեղ», - նկատեց պատգամավորը։Հայտարարության մեջ, մասնավորապես, ասվում է, որ որպես հայ մարզիկի լավագույն կերպար փորձ է արվում ներկայացնել սեռափոխված Մելինե Դալուզյանին, որի խայտառակ դոպինգ սկանդալի պատճառով Հայաստանի ծանրամարտի հավաքականն այսօր լրջագույն խնդիրների առաջ է կանգնած:Հովսեփ Խուրշուդյանը համոզված է՝ «Բարգավաճ Հայաստանը» այսկերպ արշավ է իրականացնում Նիկոլ Փաշինյանի դեմ, ով անցած շաբաթ խորհրդարանի ամբիոնից էր հայտարարել, թե այս օրերին քարկոծվող Մել Դալուզյանն իր անձնական պաշտպանության տակ է, պաշտպանել էր նրա մասին ֆիլմը 20 տոկոսով ֆինանսավորելու ԿԳՄՍ նախարարության որոշումը:«Իշխանությունների, ընդհանրապես հեղափոխության դեմ պայքարելու ուրիշ թեմա չունեն, գալիք օրենքների դեմ, որոնցով պետք է օրինակ՝ բացահայտվեն այն չինովնիկները, որոնք անհայտ ծագումնաբանությամբ սեփականություն ունեն, որոնց ձեռքից պետք է այդ սեփականությունը վերադարձվի պետությանը, որովհետև թալանի արդյունքում է գոյացել, կամ չմուծված հսկայական հարկերի, անհասկանալի սուբսիդիաների՝ վեց միլիոն դոլարանոց, որ տարբեր ցեմենտի գործարաններ ստացել են», - հայտարարեց Խուրշուդյանը։Ընդդիմադիր «Բարգավաճ Հայաստան» խմբակցության պատգամավոր, Գագիկ Ծառուկյանի մամուլի խոսնակ Իվետա Տոնոյանը «ցնդաբանություն» է որակում հայտարարությունը Հայաստանի ազգային օլիմպիական կոմիտեին վերագրելը. - «Հայաստանի ազգային օլիմպիական կոմիտեն ապաքաղաքական կառույց է, հասարակական մարմին է, որը կանոնակարգում է մարզական աշխարհի հետ կապված աշխատանքները և երբևէ նման գործընթացների հետ, բնականաբար, առնչություն չի ունեցել», - նկատեց նա։Մարզական ֆեդերացիաների և մարզիկների այս հայտարարությանն «Ազատության» խնդրանքով անդրադարձել է նաև Մարդու իրավունքների պաշտպանի գրասենյակը։ Օմբուդսմեն Արման Թաթոյանը շեշտել է՝ հատկապես հրապարակային խոսքում անհրաժեշտ է զերծ մնալ մարդուն վիրավորող և ատելություն հրահրող ձևակերպումներից:  "
Սպորտ,"Սուրեն Բաղդասարյանի կարծիքով, Հայաստանի հավաքականի երեկվա պարտության թիվ մեկ պատասխանատուն ՀՖՖ-ն է"," Իտալական Պալերմոյի «Ռենցո Բարբերա» մարզադաշտը հայկական ֆուտբոլի համար իսկական Ինֆերնոյի վերածվեց։Հայաստանի հավաքականը 90 րոպեում ինը գնդակ ընդունեց սեփական դարպասը, ճիշտ Դանթեի Ինֆերնոյի շրջանների քանակով։ Արդյունքում անկախ Հայաստանի ֆուտբոլային պատմության ամենախոշոր պարտությունը գրանցվեց, որը խայտառակություն որակվեց ողջ ֆուտբոլային հանրության և հենց ֆուտբոլիստների կողմից, և այս ամենն այն դեպքում, երբ ընտրանու կազմում միանգամից հինգ պաշտպան էր խաղում, ինչպես նաև երկու հենակետային։Սկուադրա Աձուրայի 12 դիպուկ հարվածներից ինն ավարտվեցին դարպասի գրավմամբ, այսինքն՝ հայ դարպասապահ Արամ Հայրապետյանն ընդամենը 3 սեյվ կատարեց։ Խաղի ավարտին որպես սփոփանք մեկ գոլ էլ հայերը խփեցին. հեռահար հարվածով աչքի ընկավ Էդգար Բաբայանը։ Այսպիսով, Հայաստանի ազգային հավաքականը «Եվրո-2020»-ի ընտրական մրցաշարը ավարտեց 10 միավորով՝ զբաղեցնելով J խմբի նախավերջին հորիզոնականը: Եվրոպայի առաջնության եզրափակիչ դուրս գալու հնարավորությունը Հայաստանը կորցրել էր դեռ նախորդ տուրում:Նորանշանակ գլխավոր մարզիչ Աբրահամ Խաշմանյանը դաշտում կատարվածն իսկական ֆիասկո որակեց։«Հավաքականի ղեկը ստանձնելուց ես պատկերացրել եմ, որ կարող է նման բան լինել, և կարելի է ասել, որ ամբողջ հարվածը վերցրել եմ ինձ վրա։ Այսօր, միգուցե, սխալ է ասել, որ ազգային հավաքականով էինք ներկայացել, այլ ներկայացել էինք ուղղակի հավաքականով, որովհետև ամբողջ ազգային հավաքականի գրեթե հիմնական կազմը խնդիրների, վնասվածքների պատճառով չկար», - ասաց նա։Խաշմանյանը հայտարարեց՝ եթե Ֆուտբոլի ֆեդերացիայի ղեկավարությունը որոշի, որ մեղքն իրենն է, պատրաստ է հեռանալ, իսկ եթե այդպիսի որոշում չլինի, ինքն ամբողջովին ամեն ինչ պետք է փոխի։ - «Որովհետև, ըստ ինձ, ոչ մի բան չի համապատասխանում նրան, որ պիտի համապատասխանի ազգային հավաքականին, անգամ մտածելակերպը։ Ասելու բան չկա նման խաղերից հետո, նման հաշվով պարտություններից հետո, ոչ մի բան չի կարելի ասել, ոչ մի պատճառաբանություն չի կարելի բերել», - ասաց նա։Հավաքականի ֆուտբոլիստներ Հովհաննես Համբարձումյանն ու Էդգար Բաբայանը խաղից հետո ներողություն խնդրեցին բոլոր երկրպագուներից։Խայտառակ պարտությունը մեկնաբանեց ՀՖՖ գործկոմի անդամ, պատգամավոր Արեն Մկրտչյանը։ Ըստ նրա, հավաքականի պատմության ամենախոշոր պարտության համար բոլորն են մեղավոր՝ և՛ ֆուտբոլիստները, և՛ մարզիչը, և՛ ֆեդերացիան, և՛ հենց գործկոմը, իսկ թիվ մեկ պատասխանատուն ՀՖՖ նախագահ, ԱԱԾ նախկին տնօրեն Արթուր Վանեցյանն է։Արեն Մկրտչյանի խոսքով, այժմ նրա հրաժարականի հարցը բարձրացնելն օրակարգում չկա, իսկ երբ լինի, կհայտարարեն այդ մասին։ Նա հավելեց՝ գործկոմը ֆեդերացիայի նախագահին պաշտոնանկ անելու լիազորություն չունի, սակայն ունի ընդհանուր ժողով հրավիրելու լիազորություններ և այստեղ բարձրացնելու այդ հարցը։Մարզական ամենահայտնի շաբաթաթերթը՝ «Ֆուտբոլ պլյուս»-ը, վաղը լույս կտեսնի «Նվաստացում» վերնագրով։ Պարբերականի հիմնադիր, տասնամյակների մեկնաբանական փորձ ունեցող Սուրեն Բաղդասարյանը պնդեց՝ տակտիկան էր սխալ։ Ըստ նրա, վիճակագրությունը ցույց է տալիս՝ երբ հավաքականը պաշտպանողական մարտավարություն է ընտրում, պարտվում է։«Երեկ էլ իտալացիներն այնպիսի թեթևությամբ էին պատռում մեր խիտ պաշտպանությունը, որ ապշելու բան էր, այսինքն՝ և՛ վերևից էին փոխանցում կատարում, և՛ պաշտպանների արանքով էին փոխանցում կատարում, և՛ դրիբլինգով էին անցնում, այսինքն՝ դա մեր խաղաոճը չէ», - ասաց նա։Բաղդասարյանի գնահատմամբ՝ փրկությունը կլինի այն, որ կիսապաշտպանական գծում քանդող ֆուտբոլիստներ չլինեն, նրանց փոխարեն դաշտ դուրս գան կառուցող, հարձակմանը միտված խաղացողներ։Մեկնաբանը մեղադրում է և՛ ֆուտբոլիստներին, և՛ մարզչին, ասում է՝ պետք էր համարձակ խաղալ, սակայն թիվ մեկ պատասխատուն, Բաղդասարյանի կարծիքով, ֆեդերացիան է:«Առաջին հերթին պետք է պատասխանատվություն տա ֆեդերացիան, այնտեղ արդեն ֆեդերացիան ոնց որ թե դարձել է իշխանական կառույց, կուսակցության անդամները սաղ գործկոմի անդամները նրանք են», - ասաց նա ու նկատեց, որ մարդիկ կան, որ ուղղակի հաճույք են ստանում գործկոմում լինելուց, սակայն նույնիսկ կարևոր քննարկումներին չեն մասնակցում։Բաղդասարյանն ընդգծեց, որ խնդիրների լուծման բանալին մանկապատանեկան ֆուտբոլի զարգացումն է, նա բելգիական օրինակն է բերում, Բելգիայի ընտրանին Եվրոպայում թոփ մակարդակ ունի, ֆուտբոլիստներն էլ գրանդ ակումբներում են եղանակ ստեղծում:Ի դեպ, 19 մարզական լրագրողներ այսօր դիմել են Ֆուտբոլի ֆեդերացիա՝ պահանջելով հանդիպում Արթուր Վանեցյանի հետ, նրանք հայտնում են, որ ֆուտբոլի թիվ մեկ պատասխանատուին մի շարք հարցեր ունեն՝ այս հանդիպման և մի շարք այլ թեմաներով։  "
Սպորտ,Հայաստանի հավաքականը 1:9 հաշվով պարտությամբ ավարտեց Եվրո-2020-ի ընտրական մրցաշարը," Եվրո-2020-ի ընտրական մրցաշարի վերջին՝ 10-րդ տուրում Հայաստանի ֆուտբոլի ազգային հավաքականը երկուշաբթի երեկոյան Պալերմոյում 1:9 հաշվով պարտվեց Իտալիայի թիմին:J ընտրական խմբի ամփոփիչ աղյուսակում Հայաստանի հավաքականը 10 միավորով զբաղեցրեց 5-րդ՝ նախավերջին հորիզոնականը, վերջինը Լիխտենշտեյնն է՝ 2 միավորով:Խմբում առաջինը Իտալիայի հավաքականն է՝ 30 հնարավորից նույնքան միավորով, երկրորդ տեղը գրավեց և Եվրո-2020-ի եզրափակիչ փուլի երկրորդ ուղեգիրը նվաճեց Ֆինլանդիայի ընտրանին՝ 18 միավորով:Հայաստանի ընտրանին երկրորդ անընդմեջ պարտությունը կրեց նորանշանակ գլխավոր մարզիչ Աբրահամ Խաշմանյանի ղեկավարությամբ:   "
Սպորտ,"Ըստ Աբրահամ Խաշմանյանի, դաշտ դուրս եկած ֆուտբոլիստներն արեցին այն, ինչ կարող էին"," Եվրո 2020-ի նախընտրական փուլի J խմբի նախավերջին խաղում Հայաստանի հավաքականը 5-րդ պարտությունը կրեց ընտրական մրցաշարում: Այս անգամ Հայաստանի ընտրանու դեմ խաղում երեք միավոր վաստակեց Հունաստանի հավաքականը, որին, ի դեպ, հայերը ամիսներ առաջ կայացած առաջին խաղում հաղթել էին։Երեկ Երևանում միակ գոլը խփեց Դիմիտրիս Լիմնիոսը։ Խաղի վիճակագրությունն էլ էր հույների օգտին, նրանք 19 անգամ հարվածեցին դարպասին, Հայաստանի ընտրանին՝ ընդամենը 8, ունեին տարածքային առավելություն 64-ը 36-ի հարաբերակցությամբ, փոխանցումներ կատարելիս էլ ավելի ճշգրիտ էին։«Ես նշել էի, որ ուսումնասիրել ենք Հունաստանի ազգային հավաքականին ու բավականին լավ կարծիք ունեինք, այսօր իրոք տեսանք, որ շատ լավ պատրաստված և կազմակերպված հավաքական ունեն: Կարող եմ օբյեկտիվորն ասել, որ մրցակիցն առավելություն ուներ ու գտնում եմ, որ օբյեկտիվ էր նրանց հաղթանակը», - նշեց Հայաստանի հավաքականի գլխավոր մարզիչը:Այս հանդիպմանը վնասվածքների ու որակազրկման պատճառով չէին մասնակցում Հայաստանի ընտրանու մի շարք առաջատար ֆուտբոլիստներ, թիմի նորանշանակ գլխավոր մարզիչ Աբրահամ Խաշմանյանը հետխաղային ասուլիսի ընթացքում ընդգծեց՝ դաշտ դուրս եկած ֆուտբոլիստներն արեցին այն, ինչ կարող էին:«Բոլորը 100-տոկոսանոց նվիրվածություն ցուցաբերեցին, որ նշեցի՝ զիջեցինք որակական առումով, հենց այդ խաղացողների պակասն էր, որոնք ունեն բարձր որակ և բավականին մեծ թվով բացակայում էին, այսինքն մենք այսօր արեցինք այն, ինչը որ ի վիճակի էր անել այսօր տվյալ կազմը», - ասաց Աբրահամ Խաշմանյանը:Խաշմանյանի գնահատմամբ՝ իր ֆուտբոլիստները դժվար էին դուրս գալիս պաշտպանությունից, մարզիչն իր սաների ցուցադրած խաղի որակը բարձրացնելու մասին ասաց․ «Ընդամենը մեկ բան պետք է արվի այսօրվա դրությամբ ազգային հավաքականը ուժեղացնելու համար: Առաջինը՝ մենք գիտենք, որ վնասվածք ունեցող խաղացողները պետք է վերադառնան ու բավականին մեծ ուժ են, երկրորդն էլ՝ պետք է ամբողջ աշխարհով մենք գործընթաց լինի, որ գնանք, նորից տեսնենք հայազգի ինչ լավ ֆուտբոլիստներ կան, որպեսզի հրավիրենք ազգային հավաքական: Տակը մենք դեռ ոչինչ չունենք, ունենք երկու խաղացող, կարելի է ասել մեկ շատ երիտասարդ, որ դեռ ամեն ինչ առջևում է՝ Էդիկ Վարդանյանն է, իսկ Պետրոս Ավետիսյանին չեմ համարում երիտասարդ խաղացող, նա 24 տարեկան է»:Հավաքականի ավագ Հենրիխ Մխիթարյանի բացակայության պայմաններում ավագի թևկապը կրած եզրային պաշտպան Հովհաննես Համբարձումյանի խոսքով էլ խաղի անհաջող մեկնարկից հետո կարողացան տեմպ հավաքել:Կիսապաշտպան Արտակ Գրիգորյանն էլ ընդգծեց՝ խաղի սկիզբն էր բարդ, քանի որ տղաները նորանշանակ գլխավոր մարզիչի ցուցումները դժվարությամբ էին ըմբռնում:«Դժվար խաղ էր ու երկրպագուներին եմ ցանկանում ասել շնորհակալություն, շատ շնորհակալ ենք, որ մինչև վերջ մեր կողքին են: Ես էն հույսով եմ, որ հաստատ լավ է լինելու», - նշեց Գրիգորյանը:Ի դեպ, հանդիպումն առանց միջադեպի չանցավ, երկրորդ խաղակեսի ընթացքում արևելյան տրիբունայի կենտրոնական հատվածում, որտեղ սովորաբար երկրպագուների «ՖԱՖ» ակումբի անդամներն են լինում, հրմշտոց սկսվեց, միջամտեցին ոստիկանները: Ավելի ուշ ոստիկանությունից «Ազատությանը» փոխանցեցին, որ 4 քաղաքացու են բերման ենթարկել և պարզում են միջադեպի հանգամանքները։Հայաստանի հավաքականի ընտրական փուլի վերջին մրցակիցը Իտալիայի ընտրանին է, հանդիպումը տեղի կունենա Պալերմո քաղաքում: Իտալացիները վաղուց էին ապահովել իրենց տեղը Եվրո 2020-ում, այս տուրից հետո էլ ուղեգիր նվաճեց նաև Ֆինլանդիայի հավաքականը։ "
Սպորտ,Հայաստանը պարտվեց Հունաստանին նվազագույն հաշվով," Եվրո-2020-ի ընտրական մրցաշարի նախավերջին տուրում Հայաստանի ֆուտբոլի ազգային հավաքականը նվազագույն՝ 0:1 հաշվով պարտվեց Հունաստանի թիմին:Ուրբաթ երեկոյան Երևանի Վազգեն Սարգսյանի անվան Հանրապետական մարզադաշտում կայացած հանդիպման միակ գոլը 35-րդ րոպեին խփեց Դիմիտրիս Լիմնիոսը:Սա Հայաստանի ընտրանու առաջին խաղն էր նորանշանակ գլխավոր մարզիչ Աբրահամ Խաշմանյանի գլխավորությամբ:Ընտրական J խմբի մյուս խաղում Ֆինլանդիայի հավաքականը սեփական հարկի տակ 3:0 հաշվով առավելության հասավ Լիխտենշտեյնի ընտրանու նկատմամբ՝ ապահովելով խմբում 2-րդ տեղը և իր մասնակցությունը Եվրո-2020-ի եզրափակիչ փուլին: Խմբի միանձնյա առաջատարը, հիշեցնենք, Իտալիայի հավաքականն է, որը դեռ երկու տուր առաջ էր իր համար ապահովել եզրափակիչ փուլի ուղեգիրը:Ընտրական մրցաշարի վերջին տուրում Հայաստանի ընտրանին նոյեմբերի 18-ին Պալերմոյում կհանդիպի Իտալիայի թիմի հետ:   "
Սպորտ,Հայաստանի հավաքականը Հունաստանի հետ խաղում փորձելու է առավելագույնը քաղել," Այսօր երեկոյան, ժամը 21-ին, Երևանի Վազգեն Սարգսյանի անվան Հանրապետական մարզադաշտում լեհ մրցավար Պավել Ռաչկովսկին կազդարարի Եվրո-2020-ի ընտրական մրցաշարի J խմբի Հայաստան-Հունաստան հանդիպման մեկնարկը: Հույների դեմ հանդիպումը Հայաստանի ազգային հավաքականի նախավերջին խաղն է ընտրական մրցաշարում և առաջինը նորանշանակ գլխավոր մարզիչ Աբրահամ Խաշմանյանի համար։Հայաստանն անցկացրած 8 խաղերում վաստակել է 10, իսկ Հունաստանը՝ 8 միավոր, երկու թիմերն էլ գործնականում կորցրել են Եվրո-2020-ի եզրափակիչ փուլում հայտնվելու շանսերը: Այդուհանդերձ, Հայաստանի ընտրանին դուրս կգա եզրափակիչ փուլ, եթե հաղթի հույներին, ապա դրսում՝ իտալացիներին, իսկ այս պահին 15 միավորով երկրորդ հորիզոնականը զբաղեցնող Ֆինլանդիան պարտվի վերջին երկու խաղերում։Խաշմանյանը նախախաղային ասուլիսի ընթացքում ընդգծեց՝ հույների հետ խաղում փորձելու են առավելագույնը քաղել, չնայած այն հանգամանքին, որ այսօր վնասվածքների ու որակազրկման պատճառով թիմին չեն օգնի մի շարք առանցքային ֆուտբոլիստներ:«Սա ֆուտբոլ է, ամեն ինչ պատահում է ֆուտբոլում, մենք իրավունք չունենք կառչել այդ հարցից և մտածել բացասական», - հայտարարեց մարզիչը:Հավաքականի ավագ Հենրիխ Մխիթարյանը վնասվածքի պատճառով առաջիկա խաղերին չի մասնակցի, նրա բացակայության պայմաններում ավագի թևկապը կկրի եզրային պաշտպան Հովհաննես Համբարձումյանը։ Նա էլ վստահեցրեց, որ չնայած կորուստներին՝ թիմի մարզավիճակը լավ է, ու մարտական են տրամադրված: Իսկ ինչ վերաբերում է մրցակցին, որին ամիսներ առաջ դրսում Հայաստանի ընտրանին հաղթեց, ապա «նկատել ենք, որ ավելի թիմային խաղ են խաղում, փորձում են ավելի շատ հակագրոհների վրա խաղալ և շատ լավ, արագ նոր ֆուտբոլիստներ ունեն», - նշեց Համբարձումյանը: «Պետք է փորձենք փակել իրենց ուժեղ կողմերը և օգտագործել մեր ուժեղ կողմերը, որ արդյունքի հասնենք», - հավելեց նա:Մրցակցին անդրադարձավ նաև Աբրահամ Խաշմանյանը՝ ասելով․ - «Ամբողջ հիմնական կազմը փոխված է, կա մեկ այլ հիմնական կազմ: Ես ինքս դիտել եմ վերջին երկու խաղերը Հունաստանի հավաքականի՝ Իտալիայի և Բոսնիայի հետ խաղերը, ու կարող եմ ասել, որ շատ կազմակերպված ու արդյունավետ ֆուտբոլ են խաղում»:Հարց հնչեց նաև սերնդափոխության անհրաժեշտության մասին: Խաշմանյանը համաձայն է՝ սերնդափոխությունն անհրաժեշտ է, «բայց ի՞նչ ունենք մենք, եկեք սենց վերցնենք, ինչո՞վ պետք է մենք սերնդափոխություն անենք, ուղղակի խոսքերո՞վ»: «Ունենք մեկ հատ էսօր Էրիկ Վարդանյան, որը հրավիրվել է ազգային հավաքական, բայց Էրիկ Վարդանյանը դեռ պետք է կայանա որպես հավաքականի ֆուտբոլիստ: Հավաքականը ինքը չի կարող լինել փորձադաշտ, սա ամենաբարձր կետն է, որը որ կա: Տարիներ շարունակ խոսացվել է դրա մասին, տարիներ շարունակ, որ մենք պատրաստում ենք ֆուտբոլիստներ ազգային հավաքականի համար, մեզ ոչ մի բան պետք չի: Հիմա հարց է ծագում՝ ո՞ւր են էդ ֆուտբոլիստները, ցույց տվեք», - շեշտեց մարզիչը:Հունաստանի հավաքական գլխավոր մարզիչ Ջոն Վանթ Սխիպն էլ Հայաստանի ընտրանուն է անդրադարձել: «Պետք է սպասենք: Գիտենք, որ Հայաստանի հավաքականը նոր գլխավոր մարզիչ ունի, գուցե նա նոր խաղաոճ փորձարկի, բայց մենք պետք է կենտրոնանանք միայն մե՛ր խաղի, մե՛ր աշխատանքի վրա: Պետք է հարգենք մրցակցին, նրանք ցույց տվեցին, որ ունեն վտանգավոր խաղացողներ: Հետաքրքիր խաղ է սպասվում: Կփորձենք նաև արդյունք ապահովել», - հայտարարել է նա:  "
Սպորտ,Ուրուգվայահայ ձյուդոիստը ոսկե մեդալ է նվաճել Կամերունում անցկացված միջազգային մրցաշարում," Կամերունի մայրաքաղաք Յաունդեում ավարտվել է ձյուդոյի Open մրցաշարը, ուր ուրուգվայահայ ձյուդոյիստ Միքայել Աբրահամյանը դարձել է ոսկե մեդալակիր։«Սա իմ առաջին միջազգային հաղթանակն է, երջանկությունը շատ մեծ է», - «Ազատության» հետ զրույցում պատմեց Աբրահամյանը՝ ավելացնելով, որ իր գլխավոր նպատակն է «միավորներ ձեռք բերել 2020 թվականին Տոկիոյում անցկացվելիք Օլիմպիական խաղերին մասնակցելու համար»։Միքայել Աբրահամյանը տարիներ առաջ մարզվել է Հայաստանում ու նաև եղել է Արցախում։   "
Սպորտ,Մարզական լրագրող․ Միայն Աբրահամ Խաշմանյանը պետք է գլխավորի ազգային հավաքականը," Բազմաթիվ մարզական լրագրողներ, մեկնաբաններ, երկրպագուներ այդ պաշտոնը թափուր լինելու դեպքում հենց Խաշմանյանի անունն էին տալիս։Նրանցից մեկը լրագրող Ռոբերտ Գասպարյանն է, ում կարծիքով, նորանշանակ գլխավոր մարզիչը հավաքականի ղեկին հաջողության հասնելու համար ամեն բան ունի․ - «Մենք տեսել ենք ինչպես է Աբրահամ Խաշմանյանը կարողանում փոքր ռեսուրսներով հասնել մեծ նվաճումների: Դա վերաբերում է և՛ «Ալաշկերտին», և՛ «Արարատին», և՛ «Գանձասարին»: Այնպես որ, Աբրահամ Խաշմանյանը անգամ փոքր ռեսուրսով Հայաստանի հավաքականում կարող է ինչ-որ նվաճումների հասնել»:

Հավաքականի գլխավոր մարզչի պաշտոնը թափուր էր մնացել հոկտեմբերին, երբ ազգային ընտրանին ընդամենը մեկ տարի գլխավորած Արմեն Գյուլբուդաղյանցը Լիխտեյնշտեյին ու Ֆինլանդիայի դեմ հանդիպումները ձախողելուց հետո հրաժարականի դիմում ներկայացրեց՝ այն պատճառաբանելով Եվրո 2020-ի ուղեգիր չնվաճելով։

52-ամյա Խաշմանյանը իր մարզչական կարիերայում մի շարք հաջողությունների է հասել․ նա Հայաստանի կրկնակի չեմպիոն է, գավաթակիր ու սուպերգավաթակիր, գլխավորել է Հայաստանի մինչև 19 ու մինչև 21 տարեկանների հավաքականները։Խաշմանյանը ֆուտբոլային հանրությունում հայտնի է իր խիստ բնավորությամբ:

«Որտեղ որ եղել է Աբրահամ Խաշմանյանը, այնտեղ եղել է կարգապահություն, այնտեղ եղել է խստություն: Գուցե իրենց շփման մակարդակով տարբեր են Աբրահամ Խաշմանյանը և Արմեն Գյուլբուդաղյանը, ինչպես նաև նախորդ մարզիչները, չի բացառվում, որ լինեն կոնֆլիկներ: Բայց եկեք տարանջատենք ակումբային ֆուտբոլը հավաքականից, այստեղ կան ազգային շահեր և այլն, և այլն: Բայց այն, որ Խաշմանյանը կբերի կարգապահություն Հայաստանի հավաքական, կարծում եմ, որ աներկբա է», - ասաց Ռոբերտ Գասպարյանը: 
Նա ընդգծում է, որ հավաքականի նոր գլխավոր մարզիչը մեդիա դեմք է․ Խաշմանյանը միշտ բաց է աշխատել լրագրողների հետ և նրանց հետ շփվելու խնդիր չի ունեցել:Դա, ըստ մարզական լրագրողի, նոր մթնոլորտ կստեղծի․ - «Կարող է տրամադրել իր ֆուտբոլիստներին ավելի շփվող լինել լրագրողների հետ, ավելի մտերմիկ հարաբերություններ ստեղծվեն միմյանց միջև»:Գասպարյանի գնահատմամբ, Խաշմանյանի ընտրությունը լավագույն տարբերակն էր․ - «Ո՛չ իսպանացի, ո՛չ արտասահմանցի, ո՛չ էլ որևէ հայ այլ մասնագետ այս պահին չպետք է գլխավորեր ազգային հավաքականը: Միայն Աբրահամ Խաշմանյանը»: 

Նրա համոզմամբ՝ Հայաստանի ընտրանուն հաղթողի հոգեբանություն է պետք, և այդ հարցում Խաշմանյանը կարող է օգնել:

Աբրահամ Խաշմանյանի ղեկավարած և ոչ մի թիմում աստղային ֆուտբոլիստ, ինչպիսին «Ռոմա»-ի կիսապաշպան Հենրիխ Մխիթարյանն է, չի եղել: Ռոբերտ Գասպարյանի խոսքով, կարևոր է, թե նրանք ինչպիսի հարաբերություններ կկառուցեն:Վերջին օրերին ունեցած կուլիսային շփումները մարզական լրագրողին թույլ են տալիս մտածել, որ այդ մասով խնդիրներ չեն լինի։

Նոյեմբերի 14-ին ու 17-ին Հայաստանի ընտրանին կանցացնի իր վերջին հանդիպումներ Եվրո 2020-ի ընտրական փուլի շրջանակում՝ նախ տանն ընդունելով հույներին, որոնց դեմ առաջին խաղում հաղթել է ապա կմեկնի Իտալիա՝ Սկուադրա Աձուրայի հետ մրցելու: Իտալացիներին ազգային թիմը Երևանում պարտվեց 3-1 հաշվով։Ռոբերտ Գասպարյանը և բազմաթիվ այլ ֆուտբոլային դեմքեր ասում են, որ առաջիկա խաղերը Խաշմանյանի համար լավ հնարավորություն են դրական արդյունքի հասնելու համար, սակայն եթե հավաքականը պարտվի էլ, նոր գլխավոր մարզչին պետք չէ մեղադրել։  "
Սպորտ,Ծաղկաձորի ճոպանուղին շահագործող ընկերության նախկին տնօրենը որպես մեղադրյալ է ներգրավվել չարաշահումների գործով," Ծաղկաձորի ճոպանուղու շահագործման ընթացքում թույլ տրված չարաշահումների
վերաբերյալ քրեական գործով որպես մեղադրյալ է ներգրավվել շահագործող
ընկերության նախկին տնօրենը: Ա.Պ․-ի նկատմամբ հայտարարվել է հետախուզում, միջնորդություն է ներկայացվել դատարան նրա նկատմամբ կալանավորումը որպես խափանման միջոց ընտրելու մասին, այսօր հաղորդում է Գլխավոր դատախազությունը:Այս տարվա ապրիլին Գլխավոր դատախազության պետական շահերի պաշտպանության վարչությունում Ծաղկաձորի ճոպանուղու գործունեության և այն շահագործող ընկերությունների կողմից հարկային պարտավորությունների կատարման վերաբերյալ իրականացված մեծածավալ ուսումնասիրության արդյունքում վարչության դատախազի կողմից որոշում էր կայացվել Քրեական օրենսգրքի 205-րդ հոդվածի 2-րդ մասի՝ առանձնապես խոշոր չափերով հարկը, տուրքը կամ պարտադիր այլ վճարը չվճարելը, և 184-րդ հոդվածի 2-րդ մասի՝ գույքային վնաս պատճառելը խաբեության կամ վստահությունը չարաշահելու եղանակով, որը առանձնապես խոշոր չափերի վնաս է պատճառել, հատկանիշներով քրեական գործ հարուցելու և այն նախաքննություն կատարելու համար Պետական եկամուտների կոմիտեի (ՊԵԿ) քննչական վարչություն ուղարկելու մասին:Իրականացված ուսումնասիրությամբ պարզվել է, մասնավորապես, որ «Հայաստանի ազգային օլիմպիական կոմիտե» իրավաբանական անձանց միությունը (ՀԱՕԿ) 2008 թվականի դեկտեմբերի 15-ին կնքված պայմանագրով ճոպանուղին հավատարմագրային կառավարման է հանձնել «Լ...» սահմանափակ պատասխանատվությամբ ընկերությանը: Վերջինի կողմից 2008-2016-ին հարկային մարմին ներկայացված շահութահարկի հաշվարկներով պակաս են ցույց տրվել և իրավահարաբերության ձևավորման պահին գործած «Շահութահարկի մասին» օրենքով սահմանված կարգով չեն հաշվարկվել ծառայությունների մատուցումից ստացված հասույթները` 1 միլիարդ 985 միլիոն 273 հազար 178 դրամի չափով, հարկվող օբյեկտները (շահույթ) պակաս են ցույց տրվել 397 միլիոն 54 հազար 636 դրամի չափով, որից պակաս հաշվարկված շահութահարկի գումարը կազմում է 79 միլիոն 410 հազար 927դրամ: Իսկ «Ավելացված արժեքի հարկի մասին» օրենքով սահմանված կարգով չեն հաշվարկվել նաև պետական բյուջե վճարման ենթակա ավելացված արժեքի հարկի գումարները, որոնք նույն ժամանակահատվածի համար կազմել են 397 միլիոն 54 հազար 636 դրամ: Արդյունքում` «Լ...» ՍՊԸ կողմից հարկերը չվճարելու պատճառով պետությանը պատճառվել է ընդհանուր 476 միլիոն 465 հազար 563 դրամի վնաս, փոխանցում է Դատախազությունը:Գլխավոր դատախազության տնտեսական գործունեության դեմ ուղղված հանցագործությունների գործերով վարչության դատախազի դատավարական ղեկավարման ներքո ՊԵԿ քննչական վարչությունում կատարվող նախաքննությամբ նոյեմբերի 8-ին որոշում է կայացվել որպես մեղադրյալ ներգրավել 2008 թվականի դեկտեմբերից մինչև 2017-ի սեպտեմբեր «Լ...» ՍՊԸ տնօրենի պաշտոնն զբաղեցրած Ա.Պ.-ին: «Հիմնավորվել է, որ վերջինս առանձնապես խոշոր չափերով հարկը չվճարելու նպատակով հանձնարարել է ընկերության տոմսավաճառներին` հաճախորդների կողմից վճարված գումարների դիմաց հսկիչ դրամարկղային մեքենայի կտրոն չտրամադրել, կամ տրամադրել հաճախորդի կողմից պահանջի դեպքում` խեղաթյուրելով ֆիսկալային հաշվետվությունների տվյալները: Արդյունքում` ընկերության կողմից 2008-2016թթ. հարկային մարմին ներկայացված շահութահարկի և ավելացված արժեքի հարկի հաշվարկներով պակաս են ցույց տրվել և չեն հաշվարկվել ծառայությունների մատուցումից իրացման ծավալները», - ասված է հաղորդագրությունում:Բացի այդ, շարունակում է Գլխավոր դատախազությունը, ընկերության նախկին տնօրենը, չարաշահելով ՀԱՕԿ պատասխանատու անձանց վստահությունը, դիտավորությամբ վերջինին, որը հանդիսանում է «Լ...» ՍՊԸ 50 տոկոս մասնակիցը, պատճառել է առանձնապես խոշոր չափի՝ 79 միլիոն 410 հազար 927 դրամի գույքային վնաս:        "
Սպորտ,Աբրահամ Խաշմանյանը Հայաստանի ֆուտբոլի ազգային հավաքականի գլխավոր մարզիչ՝ արդեն նաև պաշտոնապես ," Հայաստանի ֆուտբոլի ազգային հավաքականի գլխավոր մարզիչն Աբրահամ Խաշմանյանն է, արդեն նաև պաշտոնապես, ՀՖՖ գործկոմն այսօր հաստատեց նրա թեկնածությունն այդ պաշտոնում։Աբրահամ Խաշմանյանին հավաքականի գլխավոր մարզչի պաշտոնում շատերն էին տեսնում, ընդ որում՝ տարբեր ժամանակներում, 52-ամյա մասնագետը հայկական ֆուտբոլում մի շարք հաջողությունների է հասել, նա Հայաստանի կրկնակի չեմպիոն է, գավաթակիր ու սուպերգավաթակիր։ Գլխավորել է Հայաստանի մինչև 19 ու մինչև 21 տարեկանների հավաքականները։Նախորդ մարզիչ Արմեն Գյուլբուդաղյանցը հրաժարական էր տվել հոկտեմբերին, որպես պատճառ նշելով Եվրո 2020-ի ընտրական փուլը չհաղթահարելու փաստը:Մինչ ֆեդերացիայի գործկոմի նիստը ամեն ինչ այդքան էլ հարթ չէր, երեկ ֆեդերացիայի կայք էջում Խաշմանյանի նշանակման լուրի տարածումից հետո ՀՖՖ Ներքին աուդիտի և համապատասխանության կոմիտեի նախագահ Մեսրոպ Առաքելյանը, որը նաև վարչապետ Նիկոլ Փաշինյանի խորհրդականն է ֆեյսբուքյան իր էջում գրառում կատարեց, թե ֆեդերացիայի նախագահ, ԱԱԾ նախկին տնօրեն Արթուր Վանեցյանն իրավունք չունի հավաքականի գլխավոր մարզիչ նշանակել։Առաքելյանը պնդում էր՝ ըստ ՀՖՖ կանոնադրության, այդ պաշտոնում նշանակումներ կատարելու իրավասությունը պատկանում է բացառապես գործկոմին։Առաքելյանի գրառմամբ կիսվեց նաև առողջապահության նախարար, գործկոմի անդամ Արսեն Թորոսյանը, որն, ի դեպ, այսօր կայացած նիստին ներկա չէր, նա էլ թե ՀՖՖ նախագահի նման վարքագիծն անընդունելի է և պետք է համապատասխան վերաբերմունքի արժանանա ՀՖՖ գործկոմի ու ընդհանուր ֆուտբոլային հանրույթի կողմից։Ֆուտբոլային հանրույթի որոշ ներկայացուցիչներ արձագանքեցին, անդրադառնալով ոչ թե, Թորոսյանի պնդմամբ, Վանեցյանի անընդունելի վարքագծին, այլ ընդհակառակը՝ ըստ էության, քննադատելով ֆեդերացիայի գործկոմի իշխանական ներկայացուցիչներին, նույնիսկ կարծիքներ հնչեցին, թե Վանեցյանին երկրի քաղաքական վերնախավը ցանկանում է հեռացնել պաշտոնից։Գլխավոր մարզչի նշանակման մեջ իրավական խնդիրներ նկատած Մեսրոպ Առաքելյանը մինչդեռ պնդեց՝ ինքն այս ամենում որևէ քաղաքական գործոն չի տեսնում:«Բացառապես կանոնադրության հարցին է վերաբերում, և ընդ որում՝ նաև այստեղ ֆուտբոլային խնդիր էլ չեմ տեսնում գլխավոր մարզչի հետ կապված: Գոնե իմ տպավորությամբ՝ գործադիր կոմիտեի անդամների մոտ Աբրահամ Խաշմանյանի թեկնածության նկատմամբ որևիցե բացասական ընկալում չկա», - նշեց Առաքելյանը:Իսկ թե ինչպե՞ս են գործկոմի իշխանական անդամների հարաբերությունները Վանեցյանի հետ վերջինիս՝ ԱԱԾ տնօրենի պաշտոնը լքելուց հետո, Առաքելյանը պատասխանեց․ «Անհատական հարաբերություններին զերծ կմնամ մեկնաբանություն տալ, բայց գործադիր կոմիտեն, որպես միասնական կառույց որևիցե խնդիր չունի և որևիցե անձնական հարաբերություն կամ որևէ մտահոգություն չի անդրադառնում գործադիր կոմիտեի գործունեության վրա»:Ֆեդերացիայի նախագահ, ԱԱԾ նախկին տնօրեն Արթուր Վանեցյանն էլ նիստից հետո վստահեցրեց, որևէ լուրջ խնդիր չի եղել:«Իրականում եղել է մի շատ պարզ իրավական կազուս, որի համար առաջիկայում նաև ֆեդերացիայում նշանակվել է ծառայողական քննություն և համապատասխան պաշտոնատար անձինք ֆեդերացիայի կպատասխանեն այդ հարցերին և համապատասխան վերաբերմունք կցուցաբերվի նրանց նկատմամբ», - ասաց Վանեցյանը:Վանեցյանը մանրամասնում է՝ այս տարի հաստատվել է ՀՖՖ նոր կանոնադրությունը, որի համաձայն հավաքականի գլխավոր մարզչի նշանակումը վստահվում է ֆեդերացիայի նախագահին, սակայն այն պետռեգիստր մուտքագրվել է բոլորովին վերջերս: Կարգի համաձայն 10 աշխատանքային օր է պահանջվում այն գրանցելու, այսինքն՝ օրենքի ուժ տալու համար«Ֆորմալ առումով այդ կանոնադրության հաստատումը պետք է լինի վաղը՝ 10-օրյա ժամկետը լրանում է վաղը, բայց երբ ինձ բերել են և ներկայացրել են, այսինքն՝ բերել են և ներկայացրել են, որ նոր մարզչի նշանակման հարց կա, մեր աշխատակազմը ինձ ուղղակի չի տեղեկացրել, որ պետռեգիստրում դեռևս գրանցում ստացած չի», - ընդգծեց նա:Վանեցյանն այլ թեմայի էլ անդրադարձավ, ասաց՝ ԱԱԾ տնօրենի պաշտոնը լքելուց հետո իր շուրջ շահարկումները չեն դադարում․ «Իմ հրաժարականից հետո որոշ լրատվամիջոցներ գրեթե ամենօրյա ռեժիմով կեղծ լուրեր են տարածում իմ մասին: Էդ լուրերից որևէ մեկը չի հաստատվել, ես, իհարկե, կարող եմ մշտապես հանդես գալ հերքումներով, բայց չեմ ուզում հանդես գալ հերքումներով կամ ներկայացնել դատական հայցեր, որպեսզի հանգստանան և շարժվեն առաջ»:
 "
Սպորտ,Աբրահամ Խաշմանյանը՝ Հայաստանի ֆուտբոլի ազգային հավաքականի գլխավոր մարզիչ," Հայաստանի ֆուտբոլի ազգային հավաքականի գլխավոր մարզիչ է նշանակվել Աբրահամ Խաշմանյանը։ Պայմանագիրը նախատեսված է մինչև 2020 թ. նոյեմբերի 30-ը, հայտնում են Հայաստանի ֆուտբոլի ֆեդերացիայից։ՀՖՖ նախագահ Արթուր Վանեցյանը հաջողություն է մաղթել Աբրահամ Խաշմանյանին Հայաստանի ազգային հավաքականի գլխավոր մարզչի պաշտոնում. «Նախապատվություն եմ տվել հայաստանցի ամենափորձառու մարզիչներից մեկին: Հաջողություն եմ մաղթում նրան: 2019 թ. ընթացքում Հայաստանի ազգային հավաքականը տարել է մի քանի տպավորիչ հաղթանակ: Հուսով եմ, որ նոր մարզչի գլխավորությամբ մեր թիմը կրկին կուրախացնի երկրպագուներին», - ասել է Վանեցյանը:Հիշեցնենք, որ հոկտեմբերի 18-ին Արմեն Գյուլբուդաղյանցը հրաժարական էր ներկայացրել այդ պաշտոնից։ Ըստ մասնագետի՝ հրաժարականի պատճառն այն է, որ Հայաստանի հավաքականը չի կարողացել նվաճել Եվրո-2020-ի եզրափակիչ փուլի ուղեգիր: "
Սպորտ,Արմեն Գյուլբուդաղյանցը հրաժարականի դիմում է ներկայացրել," Հայաստանի ֆուտբոլի ֆեդերացիան (ՀՖՖ) տարածած հայտարարության մեջ նշել է, որ հրաժարականի պատճառն այն է, որ Հայաստանի հավաքականը չի կարողացել նվաճել Եվրո 2020-ի եզրափակիչ փուլի ուղեգիր։ Իսկ թե ով կփոխարինի Գյուլբուդաղյանցին, առայժմ հայտնի չէ։

Հավաքականի արդեն նախկին գլխավոր մարզիչը հրաժարականի տեքստում մասնավորապես նշել է․ - «Ընտրական փուլը դեռ չի ավարտվել, բայց հավաքականի գլխավոր մարզչի պաշտոնից հեռանալու բարդ որոշում եմ կայացրել, քանի որ չեմ կարողացել արդարացնել Հայաստանի հավաքականի երկրպագուների հույսերը՝ թիմին դուրս բերել Եվրոպայի առաջնության եզրափակիչ փուլ։ Այժմ մեր հնարավորությունները միայն տեսական են, և, չնայած իմ առջև ի սկզբանե նման խնդիր չէր դրվել, միշտ զգացել եմ պատասխանատվություն»։

ֆուտբոլի ֆեդերացիայի նախագահ Արթուր Վանեցյանը շնորհակալություն է հայտնել Գյուլբուդաղյանին կատարած աշխատանքի համար, ֆեդերացիայի նախագահը նշել է, որ իր համար դժվար է եղել ընդունել մարզչի հրաժարականը

«Վստահ եմ, որ մեր մարզչի մեկ տարվա աշխատանքը, դրված հիմքը ապագայում էլ արդյունքների կբերեն։ Շնորհակալություն եմ հայտնում Արմեն Գյուլբուդաղյանցին նվիրված աշխատանքի համար», - նշել է Վանեցյանը։

Տարիներ շարունակ ազգային հավաքականի խաղերը մեկնաբանող Էդուարդ Քալանթարյանը Գյուլբուդաղյանցի հրաժարականը և՛ սպասելի է համարում, և՛ անհրաժեշտ:Ըստ մեկնաբանի, նախկին գլխավոր մարզիչն այլևս ոչինչ հավաքականին տալու չուներ․ - «Միգուցե եթե ընտրական մցաշարն ավելի հաջող դասավորվեր, նա կկարողանար ընթացքում ինչ որ բան ավելացնել, բայց Լիխտեյնշտեյին չհաղթելուց հետո և ֆիններին խոշոր հաշվով պարտվելուց հետո առաջին հերթին հոգեբանական վատ վիճակ էր ստեղծվել: Իսկ դրա պատասխանատուն մարզիչն է, հետևաբար նրա կողմից ամենատրամաբանական քայլը հրաժարականն էր, և դա եղավ»:Քալանթարյանին զարմացրել է հավաքանի արդեն նախկին գլխավոր մարզչի հրաժարականի տեքստում արված այն ձևակերպումը, որ այն պայմանավորված է թիմի Եվրո 2020-ի ուղեգիր ձեռք չբերելու հետ:Մեկնաբանը հիշեցնում է, որ ի սկզբանե այդպիսի խնդիր դրված չի եղել․ - «Շատ նորմալ է, որ ոչ ոք այդպիսի խնդիր չէր դրել: Մենք այսօր չունենք այն հավաքականը, որի առջև ի սկզբանե պետք է նման խնդիր դնել: Մենք դեռ պատրաստ չենք, չունենք այն կազմը, չունենք այն ֆուտբոլիստները, որոնք եվրոպայի առաջնությանը մասնակցելու հնարավորություն կունենան»:

Քալանթարյանն ընդգծում է, որ այս ընտրական շրջանում հավաքականն ընթանում է 3-րդ տեղով․ - «Իսկ երրորդ տեղը, եթե հիշում եք, մեր լավագույն ցուցանիշի կրկնությունն է: Այսինքն, եթե պահենք երկրորդ տեղը կարող ենք շատ հաջողված մրցաշար համարել»։

Մեկնաբանի գնահատմամբ, էական տարբերություն չկա, թե հաջորդ մարզիչը տեղացի կլինի թե արտասահմանից կհրավիրվի, որովհետև երկու դեպքում էլ աշխատելու է նույն ֆուտբոլիստների հետ․ - «Եկեք չասենք, որ պետք է մասնակցենք Եվրոպայի առաջնությանը կամ աշխարհի առաջնությանը: Մենք ուզում ենք մասնակցել, բայց պարտավոր չենք դա անել, որովեհտև չունենք դրա համար անհրաժեշտ ամենակարևոր բանը: Դա կազմն է: Հաջորդ մարզչին ես կցանկանայի, որ կայունություն մտցներ հավաքականի խաղում, որ արդյունքներ լինեին կայուն: Մեկ, երկու, անգամ մենք երրորդ տեղը գրավենք, հետո նոր նպատակ դնենք, որ երկրորդ տեղ գրավենք ու անցնենք եզրափակիչ»:Բազմափորձ ֆուտբոլային մեկնաբան, «ֆուտբոլ պլյուս» շաբաթաթերթի հիմնադիր նախագահ Սուրեն Բաղդասարյանը շեշտում է, որ անհաջողությունների համար առաջին հերթին պետք է ֆեդերացիային մեղադրել:Բաղդասարյանի խոսքով, խնդիրները խորքային են, և այսօր հայկական ֆուտբոլն ընդհաներապես լավ վիճակում չէ․ - «Մենք կադրեր չունենք, մեր մարզադպրոցները, լավ չեն աշխատում: Մենք պետք է մտածենք այդ մասին: Իհարկե դրա համար ֆեդերացիան է պատասխանատու: Ես չեմ ուզում ողջ մեղքը բարդել Գյուլբուդաղյանցի վրա: Նախ կարծում եմ, որ շուտ ինքը ժամանակից շուտ հայտարարեց հրաժարականի մասին, որովհետև ինքը կարող էր էլի հայտարարել, ասել, որ շրջափուլը ավարտվի, դրանից հետո ես հրաժարական կտամ»:

Ինչ վերաբերվում է հավաքանի ցուցադրած խաղին, Բաղդասարյանն ասում է, թե հայկական թիմերը կարծես խրոնիկական հիվանդություն են ձեռք բերել և մեկ գոլ հեղինակելուց հետո հետ են քաշվում՝ չնայած լավ չեն պաշտպանվում և վաղ թե ուշ գնդակ են բաց թողնում։Մեկնաբանը չի հասկանում, թե ինչու են կենտրոնում հենակետայիններ խաղում, կառուցող, ակտիվ, հարձակմանը միտված խաղացողների փոխարեն։ Հիշեցնենք, որ ֆինների դեմ խաղում հավաքանի մեկնարկային կազմում երկու հենակետային կիսապաշտպան կար։

«Բազմիցս օրինակ եմ բերել, որ Կառլեն Մկրտչյանը Արթուր Եդիգարյանը միասին խաղացել են 100-ից ավելի հանդիպում, և ընդամենը երկու գոլ, այն էլ Կառլենն է խփել», - ասաց նա:

Ինչ վերաբերվում է սերնդափոխության անհրաժեշտությանը, Բաղդասարյանը չի հասկանում, թե ինչու այս ընտրական փուլում, և դրան նախորդած Ազգերի լիգայի մրցաշարում շանս չստացան հեռանկարային խաղացողներ համարվող Պետրոս Ավետիսյանն ու Էրիկ Վարդանյանը։  "
Սպորտ,Հայաստանի ֆուտբոլի ազգային հավաքականի գլխավոր մարզիչը հրաժարական տվեց," Հայաստանի ֆուտբոլի ազգային հավաքականի գլխավոր մարզիչ Արմեն Գյուլբուդաղյանցը հրաժարական է ներկայացրել զբաղեցրած պաշտոնից։ Ըստ մասնագետի՝ հրաժարականի պատճառն այն է, որ Հայաստանի հավաքականը չի կարողացել նվաճել Եվրո-2020-ի եզրափակիչ փուլի ուղեգիր, ասված է Հայաստանի ֆուտբոլի ֆեդերացիայի (ՀՖՖ) հաղորդագրությունում:«Մեկ տարի է՝ զբաղեցնում եմ Հայաստանի հավաքականի գլխավոր մարզչի պաշտոնը։ Այս ընթացքում եղել են թե՛ ուրախության, թե՛ տխրության պահեր՝ կապված հավաքականի ելույթների հետ։ Ընտրական փուլը դեռ չի ավարտվել, բայց հավաքականի գլխավոր մարզչի պաշտոնից հեռանալու բարդ որոշում եմ կայացրել, քանի որ չեմ կարողացել արդարացնել Հայաստանի հավաքականի երկրպագուների հույսերը՝ թիմին դուրս բերել Եվրոպայի առաջնության եզրափակիչ փուլ։ Այժմ մեր հնարավորությունները միայն տեսական են, և, չնայած իմ առջև ի սկզբանե նման խնդիր չէր դրվել, միշտ զգացել եմ պատասխանատվությունը», - ասված է Գյուլբուդաղյանցի հրաժարականի տեքստում:Նա շնորհակալություն է հայտնում իր հետ «այս հետաքրքիր ու բարդ ճանապարհն անցած մարզչական շտաբի ներկայացուցիչներին, բժշկական և սպասարկող անձնակազմին, ֆուտբոլիստներին, Հայաստանի ֆուտբոլի ֆեդերացիայի նախագահին և ողջ աշխատակազմին, որոնք միշտ աջակցել և աշխատանքային լավ պայմաններ են ստեղծել», «բոլոր այն երկրպագուներին, որոնք մեզ աջակցել են ամենաբարդ պահերին»։ՀՖՖ նախագահ Արթուր Վանեցյանը շնորհակալություն է հայտնել Արմեն Գյուլբուդաղյանցին կատարած աշխատանքի համար։«Մեկ տարվա ընթացքում Արմեն Գյուլբուդաղյանցն իրեն դրսևորել է որպես բարձր կարգի պրոֆեսիոնալ, նաև աչքի է ընկել իր մարդկային որակներով։ Ինձ համար շատ դժվար էր ընդունել մարզչի հրաժարականը, սակայն մեր զրույցի ընթացքում Արմեն Գյուլբուդաղյանցը չփոխեց իր որոշումը։ Վստահ եմ, որ մեր մարզչի մեկ տարվա աշխատանքը, դրված հիմքը ապագայում էլ արդյունքների կբերեն։ Շնորհակալություն եմ հայտնում Արմեն Գյուլբուդաղյանցին նվիրված աշխատանքի համար, վստահ եմ, որ դեռ կունենանք համագործակցության առիթներ», - հայտարարել է Վանեցյանը:  

 "
Սպորտ,Ռասիստական սկանդալի ֆոնին հրաժարական է տվել Բուլղարիայի ֆուտբոլային ֆեդերացիայի նախագահը," Բուլղարիա - Անգլիա ֆուտբոլային խաղի ժամանակ տեղի ունեցած ռասիստական սկանդալի ֆոնին հրաժարական է տվել Բուլղարիայի ֆուտբոլային ֆեդերացիայի նախագահ Բորիսլավ Միխայլովը: Անգլիայի ֆուտբոլային ասոցիացիան ՈՒԵՖԱ-ից պահանջում է նաև հետաքննություն սկսել աղմկահարույց միջադեպի կապակցությամբ, որը տեղի է ունեցել երկուշաբթի երեկոյան Եվրոպայի 2020 թվականի առաջնության ընտրական փուլի հանդիպման ընթացքում:Բուլղարացի երկրպագուները խաղի ժամանակ ռասիստական վանկարկումներ էին հնչեցրել Անգլիայի հավաքականի աֆրիկյան ծագում ունեցող խաղացողների հասցեին, տրիբունաներից պարբերաբար կապիկների բացականչությունների նմանակումներ էին լսվել:ՈւԵՖԱ-ի կանոնակարգի համաձայն՝ առաջին դադարի ժամանակ մարզադաշտում հայտարարություն էր հնչել ռասիստական դրսևորումների անթույլատրելիության կապակցությամբ, երկրորդ դադարից հետո Անգլիայի հավաքականի խաղացողները որոշել են ավարտին հասցնել հանդիպումը, որն ավարտվել է Բուլղարիայի նկատմամբ ջախջախիչ հաղթանակով՝ 6:0 հաշվով:Անգլիայի ֆուտբոլային ասոցիացիայի նախագահը հայտնել է, որ ՈՒԵՖԱ-ն պատրաստվում է սեփական հետաքննությունը սկսել, որին կհաջորդեն բուլղարական հավաքականի նկատմամբ կարգապահական միջոցառումներ:«Ցավոք, առաջին անգամը չէ, երբ մեր խաղացողները նման վիրավորանքների են ենթարկվում, նման վարքագիծը տեղ չունի հասարակությունում, էլ չենք խոսում արդեն ֆուտբոլի մասին», - հայտարարել է Անգլիայի ֆուտբոլային ասոցիացիան:Բուլղարիայի հավաքականի մարզիչ Կրասիմիր Բալակովը, իր հերթին, անգլիացի երկրպագուներին է մեղադրել անհարգալից պահվածքի համար՝ պնդելով, թե նրանք աղմկել և սուլել են, երբ հնչում էր բուլղարական օրհներգը: «Անձամբ ես չեմ լսել ռասիստական վանկարկումներ անգլիացիների հասցեին», - նաև վստահեցրել է բուլղարացի մարզիչը:Այս աղմկահարույց միջադեպի պատճառով Բուլղարիայի հավաքականին այժմ հերթական պատժամիջոցն է սպառնում՝ թիմը կարող է զրկվել հավաքած միավորներից և հեռացվել ընտրական փուլից․ Բուլղարիան այս պահին 3 միավորով զբաղեցնում է A խմբի մրցաշարային աղյուսակի վերջին հորիզոնականը:Սա բուլղարացի երկրպագուների մասնակցությամբ առաջին ռասիստական սկանդալը չէ, անցած հունիսին նմանատիպ միջադեպեր էին տեղի ունեցել Կոսովոյի, ապա՝ Չեխիայի հետ խաղերի ժամանակ:   "
Սպորտ,Հայաստանի հավաքականի մարզիչը վստահեցնում է՝ հաջորդ խաղերում պայքարելու են հաղթանակի համար," Հայաստանի հավաքականը Եվրո-2020-ի ընտրական փուլի J խմբի մրցաշարի 8-րդ տուրում երեկ ֆիննական Տուրկուի «Վերիտաս» մարզադաշտում խոշոր հաշվով պարտություն կրեց տանտերերի հետ խաղում: Ֆինների կազմում դուբլով աչքի ընկավ Տեեմու Պուկկին, մեկ գոլ էլ խփեց Ֆրեդրիկ Յենսենը:Այս խաղից հետո ֆինները վաստակեցին 15 միավոր: Հայաստանի հավաքականը մրցաշարի ավարտից երկու տուր առաջ Ֆինլանդիայի ընտրանուն զիջում է 5 միավորով և գործնականում կորցնում Եվրո-2020-ի եզրափակիչ փուլ դուրս գալու հնարավորությունները: Հիշեցնենք՝ Եվրոպայի առաջնության եզրափակիչ փուլին մասնակցելու իրավունք են ստանում ընտրական խմբերում առաջին երկու հորիզոնականները զբաղեցնող թիմերը։Հայաստանի հավաքականն այս հանդիպմանը կորուստներով էր մոտեցել, վնասվածքների պատճառով թիմին չկարողացան օգնել ավագ Հենրիխ Մխիթարյանը և ձախ պաշտպան Կամո Հովհաննիսյանը, բացակայում էր նաև Կառլեն Մկրտչյանը: Ըստ գլխավոր մարզիչ Արմեն Գյուլբուդաղյանցի՝ առանցքային խաղացողների բացակայությունը զգացնել տվեց:«Կամոն մեր ոգին է, մեր թիմի արագությունն է: Կառլենը մեր թիմի՝ բնավորություն ունեցող խաղացողներից է, կայուն: Իսկ Հենոն այն խաղացողն է, որը տարբերություն է ստեղծում ու որի պակասը զգացվեց թե՛ հանդերձարանում, թե՛ դաշտում», - հայտարարեց մարզիչը:Գյուլբուդաղյանցն ընդգծեց՝ իր տղաների մոտ առաջին խաղակեսում ինչ-որ բաներ ստացվում էին: «Առաջին կեսում գոլային պահեր ստեղծեցինք, ինչ-որ բաներ ստացվեցին, մրցակիցը վտանգավոր պահեր ստեղծում էր հիմնականում ստանդարտ իրավիճակներից: 4-5 անկյունային եղավ, որից մեկն ավարտվեց գոլով», - հետխաղային ասուլիսի ընթացքում ասաց գլխավոր մարզիչը:Հայաստանի ընտրանու գլխավոր մարզիչն ասաց՝ երկրորդ գնդակն ընդունելուց հետո թիմի խաղային կարգապահությունը կորավ:Գյուլբուդաղյանցը վստահեցրեց՝ հաջորդ խաղերում պայքարելու են հաղթանակի համար։Ընտրական մրցաշարի վերջին երկու տուրերի հանդիպումները կկայանան նոյեմբերին: Հայաստանի ընտրանին նախ տանը կընդունի Հունաստանի հավաքականին, ապա կմեկնի Իտալիա՝ վերջին խաղն անցկացնելու:  "
Սպորտ,Հայաստանը գործնականում զրկվեց Եվրո-2020-ի եզրափակիչ փուլ անցնելու հնարավորությունից," Հայաստանի ֆուտբոլի ազգային հավաքականը գործնականում զրկվեց Եվրո-2020-ի եզրափակիչ փուլ անցնելու հնարավորությունից՝ ընտրական մրցաշարի 8-րդ տուրում այսօր Տուրկուում 0:3 հաշվով պարտվելով Ֆինլանդիայի ընտրանուն:Դաշտի տերերից երկու գոլի հեղինակ դարձավ Տեեմու Պուկկին, ևս մեկ գնդակ Հայաստանի թիմի դարպասն անցկացրեց Ֆրեդրիկ Յենսենը:Այս հաղթանակից հետո ընտրական J խմբում երկրորդ հորիզոնականը զբաղեցնող Ֆինլանդիան ունի 15, առայժմ երրորդ տեղում գտնվող Հայաստանը՝ 10 միավոր: Խմբում այսօր նախատեսված են նաև Լիխտենշտեյն-Իտալիա և Հունաստան-Բոսնիա և Հերցեգովինա հանդիպումները: Իտալիայի ընտրանին, հիշեցնենք, նախորդ տուրում արդեն իսկ իր համար ապահովել է Եվրո-2020-ի եզրափակիչ փուլի ուղեգիրը:Ինչպես և նախորդ՝ Լիխտենշտեյնի հետ խաղին, այսօրվա հանդիպմանը ևս չէր մասնակցում Հայաստանի թիմի առաջատար Հենրիխ Մխիթարյանը՝ վնասվածքի պատճառով:Հաջորդ տուրում Հայաստանի հավաքականը նոյեմբերի 15-ին Երևանում կընդունի Հունաստանի թիմին, իսկ նոյեմբերի 18-ին Պալերմոյում Իտալիայի հավաքականի հետ հանդիպմամբ կավարտի ընտրական մրցաշարը:   "
Սպորտ,Եվրո-2020-ի ընտրական մրցաշար. Հայաստանը չկարողացավ հաղթել Լիխտենշտեյնին՝ 1:1," Ֆուտբոլի Եվրոպայի 2020 թվականի առաջնության ընտրական մրցաշարի 7-րդ տուրում Հայաստանի հավաքականը Վադուցում ոչ-ոքի՝ 1:1 ավարտեց հանդիպումը J խմբի աղյուսակը եզրափակող Լիխտենշտեյնի ընտրանու հետ:Հանդիպման հաշիվը 19-րդ րոպեին բացեց Տիգրան Բարսեղյանը, 72-րդ րոպեին Յանիկ Ֆրիկը վերականգնեց հավասարակշռությունը:Այս տուրից հետո Հայաստանի հավաքականը 10 միավորով մրցաշարային աղյուսակի 3-րդ հորիզոնականում է, նույնքան միավորով 4-րդ տեղում է Բոսնիա և Հերցեգովինայի թիմը: Աղյուսակը հնարավոր առավելագույն՝ 21 միավորով գլխավորում է Իտալիայի հավաքականը, որն արդեն իր համար ապահովել է Եվրո-2020-ի եզրափակիչ մրցաշարի ուղեգիրը, 12 միավորով երկրորդ տեղում է Ֆինլանդիայի թիմը: Հունաստանի ընտրանին 5 միավորով նախավերջին՝ 5-րդ տեղում է, և աղյուսակը 2 միավորով եզրափակում է Լիխտենշտեյնը:Հաջորդ խաղը նույնպես Հայաստանի հավաքականը կանցկացնի մրցակցի հարկի տակ՝ հոկտեմբերի 15-ին Տուրկուում կհանդիպի Ֆինլանդիայի ընտրանու հետ, նոյեմբերի 15-ին Երևանում կընդունի Հունաստանի թիմին, իսկ ընտրական մրցաշարի վերջին խաղում նոյեմբերի 18-ին Պալերմոյում կհյուրընկալվի Իտալիայի ընտրանուն:Նշենք, որ վնասվածքի պատճառով Լիխտենշտեյնի հետ հանդիպմանը չէր մասնակցում Հայաստանի հավաքականի առաջատար Հենրիխ Մխիթարյանը, որը, ըստ ամենայնի, բաց կթողնի նաև Ֆինլանդիայի հետ խաղը:  "
Սպորտ,Նոր սկանդալ հայկական ակումբային ֆուտբոլում ," 2019-20 մրցաշրջանից առաջ հիմնադրված, առաջին խմբում հանդես եկող «Մասիս» ֆուտբոլային ակումբի որոշ ֆուտբոլիստներ կասկածվում են նախնական համաձայնությամբ խաղադրույքների միջոցով հանդիպումների ելքը կանխորոշելու մեջ:Ազգային անվտանգության ծառայությունում քրեական գործ է հարուցվել, որն այժմ նախաքննության փուլում է: Ակումբի գործադիր տնօրեն Արտակ Մելիքյանը, որը նշանակվել է պաշտոնում քրգործի հարուցումից հետո, չի հերքում, որ այդպիսի բան է եղել, ավելին, ասում է՝ իրենք են շահագրգռված, որ ամեն ինչ շուտ բացահայտվի․ - «Մինչ ինձ է եղել: Իրանք են դիմել ֆեդերացիա, դրա հիման վրա է էս ամեն ինչը եղել: Ակումբը շահագրգրված է, որ շուտ բացահայտեն, ու պատրաստ է համագործակցել»:Ակումբից հեռացված ֆուտբոլիստ արդեն կա՝ գործադիր տնօրենի խոսքով, հավանաբար հենց այս պատմության պատճառով: Հստակ չի կարող ասել, բայց վստահեցնում է, որ սկանդալի մեջ հայազգի ֆուտբոլիստներ թաթախված չեն․ - «Դա բացառված է: Հարյուր տոկոս»:Ամիսներ առաջ հիմնված ակումբը Պետռեգիստրում գրանցված է որպես ՍՊԸ, մինչդեռ հայկական ակումբների մեծամասնությունը հասարակական կազմակերպության գրանցում ունի։ «Մասիս»-ն իր տնային հանդիպումներն անցկացնում է Ձորաղբյուրի մարզադաշտում, մարզվում է Մասիսում՝ վարձակալելով այս անբարեկարգ դաշտը։Արտակ Մելիքյանի պնդմամբ, քրեական գործն իրենց գործունեությանը չի խանգարի, կշարունակեն առաջին խմբի առաջնությունը: «Մասիս»-ը մեկնարկային 9 տուրերից հետո վաստակել է ընդամենը 4 միավոր:Հայաստանի ֆուտբոլի ֆեդերացիան չցանկացավ մեկնաբանություն տալ: Ասացին, որ հետևում են իրավական գործընթացին, նախաքննությունը ցույց կտա:   "
Սպորտ,"Արցախի դրոշը՝ Լյուքսեմբուրգի մարզադաշտում․ ՈՒԵՖԱ-ն քննում է միջադեպը, Բաքուն պահանջում է պատժել մեղավորներին"," ՈՒԵՖԱ-ն հետաքննում է միջադեպը, Ադրբեջանը պահանջում է պատժել մեղավորներին, Լյուքսեմբուրգը ներողություն է խնդրում՝ սա է թերևս երեկ Եվրոպա լիգայի շրջանակներում Լյուքսեմբուրգում տեղի ունեցած ֆուտբոլային հանդիպման ամենևին էլ ոչ մարզական արդյունքը:Տեղի «Դյուդելանժ»-ի և ադրբեջանական «Ղարաբաղ»-ի խաղն անմիջապես հայտնվեց լրատվամիջոցների ուշադրության կենտրոնում, երբ մարզադաշտի վերևում երևաց անօդաչու թռչող մի սարք՝ Ղարաբաղի դրոշով: «Ադրբեջանցի ֆուտբոլիստները բորբոքվեցին, վայրկյանների ընթացքում զայրույթի ալիքը հասավ հանդիսատեսների տրիբունա՝ ստիպելով մրցավարին ժամանակավորապես ընդհատել հանդիպումը», - գրել է տեղի պարբերականներից մեկը՝ հավելելով․ - «Թեև խաղն ընդհատվել էր, սակայն գնդակը շարունակում էր թռչել այս ու այն կողմ, քանի որ ադրբեջանցի կիսապաշտպան Գարա Գարաևը ապարդյուն փորձում էր իջեցնել վիճահարույց դրոշը»: Հարկադրված ընդմիջումից հետո, մոտ 15 րոպե անց խաղը վերսկսվել է: Թեժացած կրքերը հանդարտեցնելու համար մարզական մեկնաբանի փոխարեն բարձրախոսին է մոտեցել Լյուքսեմբուրգի սպորտի նախարարն ու պաշտոնապես ներողություն խնդրել հյուրերից:Ժամեր անց նաև «Դյուդելանժ»-ն է ներողություն խնդրել կատարվածի համար: «Մենք այս սադրանքի հետ որևէ կապ չունենք և կպարզենք հանգամանքները», - հայտարարել է ֆուտբոլային ակումբը Թվիթերի իր պաշտոնական էջում:Միջադեպին արձագանքել է նաև ՈՒԵՖԱ-ն, կազմակերպությունը հայտարարել է, թե խաղն ընդհատվել էր անվտանգության նկատառումներով, և հավելել․ - «Մենք սպասում ենք այս հարցով հետաքննությունների ավարտին՝ որոշելու՝ արդյոք պետք է կարգապահական պատժամիջոցներ կիրառել խաղի պատասխանատուների նկատմամբ»:Պաշտոնական այս քայլերը, սակայն, Բաքվին չեն գոհացրել: Ադրբեջանի արտգործնախարարությունը հայտարարել է, թե Լյուքսեմբուգում իր դեսպանին հանձնարարել է կապ հաստատել այդ երկրի իշխանությունների հետ՝ «համոզվելու, որ սադրանքի մեղավորները կհայտնաբերվեն և համապատասխան պատժի կենթարկվեն»: «Ադրբեջանի արտգոծնախարարությունը հետևում է զարգացումներին և սպասում է կոնկրետ քայլերի», - Թվիթերում գրել է դիվանագիտական գերատեսչության խոսնակ Լեյլա Աբդուլաևան:Ադրբեջանի ֆուտբոլի ֆեդերացիան էլ պաշտոնական բողոք է ներկայացրել ՈՒԵՖԱ-ին՝ կոչ անելով մանրազնին հետաքննություն իրականացնել միջադեպի շուրջ: «Այն, ինչ տեղի ունեցավ «Ժոզի Բարտել» մարզադաշտում, ամեն ինչից բացի վտանգի տակ դրեց նաև ֆուտբոլիստների անվտանգությունը: Մենք հույս ունենք, որ առաջիկայում քայլեր կձեռնարկվեն, որպեսզի նման դեպքեր այլևս չկրկնվեն», - ասված է ադրբեջանական մարզական կառույցի հայտարարության մեջ:Հօգուտ ադրբեջանական ակումբի 4:1 հաշվով ավարտված խաղին արձագանքել են արևմտյան գրեթե բոլոր առաջատար լրատվամիջոցները՝ ներկայացնելով ղարաբաղյան հակամարտության պատմությունն ու դրդապատճառները: «Առաջին անգամը չէ, որ երկու հարևանների միջև առկա լարվածությունն ազդում է ֆուտբոլի վրա և սկանդալի պատճառ դառնում Եվրոպա լիգայի շրջանակներում», - ճշգրտել է մարզական թերթերից մեկը, հիշեցնելով՝ հայազգի աստղ Հենրիխ Մխիթարյանն ամիսներ առաջ նախընտրել էր չմեկնել Բաքու՝ Եվրոպա լիգայի եզրափակիչ խաղին մասնակցելու, դրանից առաջ էլ բաց էր թողել ադրբեջանական «Ղարաբաղ»-ի հետ մեկ այլ հանդիպում՝ նույն այդ հակամարտության պատճառով:  "
Սպորտ,Ծանրամարտի տղամարդկանց հավաքականը վերադարձավ Հայաստան," Երկու ոսկե, մեկ արծաթե և մեկ բրոնզե մեծ մեդալներով թայլանդական Պատայայից Հայաստան վերադարձավ ծանրամարտի տղամարդկանց հավաքականը։ Աշխարհի առաջնության թիմային հաշվարկում Հայաստանը հանգրվանեց 3-րդ հորիզոնականում՝ զիջելով միայն Չինաստանին և Հյուսիսային Կորեային։Իրենց քաշային կարգերում ուժեղագույնն էին Հակոբ Մկրտչյանն ու Սիմոն Մարտիրոսյանը, գերծանրների պայքարում էլ արծաթ ու բրոնզ նվաճեցին համապատասխանաբար Գոռ Մինասյանն ու Ռուբեն Ալեքսանյանը։Հավաքականի մարզիչ Փաշիկ Ալավերդյանը խոսելով իր սաների մասին՝ ասում է՝ Ալեքսանյանն ու Մարտիրոսյանը կամային շատ բարձր հատկանիշներ ունեն, ըստ մարզիչի, նրանք մրցասպարեզ դուրս գալիս գիտեն, որ գնում են ծանրաձողը բարձրացնելու։ Ալավերդյանի խոսքով, դա նույնիսկ իրեն վախեցնում է՝ հանկարծ մի բան չլինի, նա օրինակ է բերում Սիմոն Մարտիրոսյանի մրցելույթներից։«Նա կարող է մարզումների ժամանակ նույնիսկ թույլ էլ զգա իրեն, նույնիսկ կարող է հիասթափվես էլ, ասես՝ էս ոնց պիտի գնանք աշխարհի առաջնություն, բայց իմանալով իրեն, որ ինքը կարողանում է շատ արագ ձևով այդ պահին իրեն հավաքել, էդ գոռոցը, որ լսում եք, դա պատահականություն չէ, նա իր մեջ կարողանում է եղածը, հինը, նորը միացնել և բարձրացնել ծանրաձողը», - ասաց հավաքականի մարզիչը։Փաշիկ Ալավերդյանն անդրադարձավ նաև կանանց հավաքականին, որը վերջին շրջանում լուրջ հաջողություններ չի գրանցում, գլխավոր մարզիչի խոսքով, պատճառն այն է, որ ժամանակին սերնդափոխության մասին ճիշտ չեն մտածել։«Տղաների հավաքականի կազմում կա 2002 թվականի ծնված մարզիկ, այսինքն ընդամենը 17-ամյա պատանի, բայց նա մարզվում է էդ նույն Սիմոնի հետ, նույն Գոռի հետ, բայց միշտ չէ, որպեսզի արդեն հետագայում էդ սերնդափոխությունը չզգանք, մեքենայաբար կատարվի, մեկը գնա, մյուսը գա և այդ կիլոները պատրաստ լինեն իրենք բարձրացնելու», - նշեց Փաշիկ Ալավերդյանը։Ըստ Ալավերդյանի, աղջիկներին խանգարեց նաև դոպինգային սկանդալը, խթանիչներ օգտագործելու համար հավաքականին այլևս չի օգնի Հռիփսիմե Խուրշուդյանը, որն ի դեպ Ծանրամարտի միջազգային ֆեդերացիայի որոշմամբ զրկվեց բազմաթիվ նվաճումներից, վերադարձրեց նաև օլիմպիական բրոնզը։ Ըստ միջազգային ֆեդերացիայի, խթանիչներ են օգտագործել նա Եվրոպայի չեմպիոն Մելինե Դալուզյանը ու Եվրոպայի մինչև 20 տարեկանների առաջնությունում առաջին տեղը զբաղեցրած Սոնա Պողոսյանը։«Հիմա պետք է նրանց հոգեկան պատրաստվածության համար, որ նրանք հավատն, որ առանց որևիցե բանի կարելի է բարձրացնել այդքան մեծ, հսկա ծանրաձողերը և կարողանան նույնիսկ իրենց նախնիների տեղերը գրավելով բարձրանան բարձունքներ», - ընդգծեց մարզիչը։Հիշեցնենք, որ դոպինգային սկանդալից չխուսափեց նաև տղամարդկանց հավաքականը, Ծանրամարտի միջազգային ֆեդարացիան արգելված խթանիչների օգտագործման փաստեր էր հայտնաբերել Տիգրան Մարտիրոսյանի ու Նորայր Վարդանյանի դոպինգ թեստերում։Այս սկանդալների արդյունքում հաջորդ տարվա օլիմպիական խաղերին Հայաստանը կկարողանա մասնակցել ընդամենը 4 ծանրորդով՝ երկու տղամարդ, երկու կին։
Խոսելով օլիմպիական խաղերից իր սպասելիքների մասին՝ Ալավերդյանն ընդգծում է՝ Սիմոն Մարտիրոսյանի աշխարհի առաջնության ընթացքում ցույց տված արդյունքը բավարար չի լինելու օլիմպիական ոսկի նվաճելու համար։ Սիմոնը պոկում վարժությունում գլխավերևում պահեց 199 կիլոգրամանոց ծանրաձողը՝ սահմանելով աշխարհի ռեկորդ, հրում վարժությունում էլ հայ ծանրորդը հաղթեց 230 կիլիոգրամանոց ծանրաձողին։«Նրա հնարավորությունները անցյալ տարվա՝ 240-ը ինքը պարտադիր է՝ կրկնի, 200 կգ պոկումը կատարի և հանգիստ վիճակում կդառնա օլիմպիական խաղերի չեմպիոն։ Ես չգիտեմ, թե ով ինչքան է հիասթափված էդ կիլոգրամներից, բայց ես հուսահատված չեմ, նրան ինչքան պետք է էդքան էլ բարձրացնելու է», - ասաց նա։Աշխարհի մյուս չեմպիոնի՝ 89 կգ քաշային Հակոբ Մկրտչյանի օլիմպիական խաղերին հնարավոր մասնակցության մասին գլխավոր մարզիչն ասաց՝ Տոկիո գնալու համար նա կամ պետք է քաշ գցի, 81-երի պայքարին մասնակցելու համար, կամ էլ քաշ հավաքի ու մրցի 96 կգ քաշայինների հետ, քանի որ 89 կգ քաշն օլիմպիական չէ։  "
Սպորտ,Հայաստանի հունահռոմեական ոճի ըմբշամարտի հավաքականի մարզիչները դժգոհ են աշխարհի առաջնության մրցավարությունից," Տարիներ շարունակ Հայաստանի հունահռոմեական ոճի ըմբշամարտի հավաքականը ղեկավարած Լևոն Ջուլֆալակյանի հրաժարականից հետո ընտրանին Ղազախստանի մայրաքաղաք Նուրսուլթանում մասնակցել է առաջին միջազգային մրցաշարին՝ Տոկիո 2020-ի վարկանիշային առաջնությանը։Հայ ըմբիշներն այս ստուգատեսին երկու մեդալ են նվաճել՝ մեկ արծաթե և մեկ բրոնզե, օլիմպիական չեմպիոն Արթուր Ալեքսանյանը վարկանիշ բերեց, հասավ մինչև եզրափակիչ, բայց վնասվածքի պատճառով չմասնակցեց վերջին գոտեմարտին, 63 կգ քաշային կարգում էլ բրոնզե մեդալի արժանացավ Սլավիկ Գալստյանը։Վարկանիշ ձեռք բերեց նաև 77 կգ քաշային կարգում հանդես եկող Կարապետ Չալյանը, որը պարտություն կրեց բրոնզե մեդալի համար գոտեմարտում։Արդյունքում հավաքականն այս պահին 2 ուղեգիր ունի։ Մինչ կարևորագույն սպորտային իրադարձության մեկնարկը դեռ երկու վարկանիշային մրցաշար կա, հավաքանի մարզչական շտաբը հույս ունի, որ օլիմպիական խաղերի ուղեգիր կնվաճեն բոլոր քաշային կարգերում։Չնայած այս ամենին, հավաքականի գլխավոր մարզիչի պաշտոնակատար Էդուարդ Սահակյանը դժգոհություններ ունի։«Դժգոհ ենք մի քանի քաշային կարգերից, որոնք կարող էին ավելի լավ մասնակցեին, բայց ինչ-ինչ պատճառներով չստացվեց», - նշեց Սահակյանը։Մարզչական շտաբը գոհ չէ նաև մրցավարությունից։ «63 քաշային կարգում մենք կարող էինք ֆինալում տեսնել մեր ըմբիշին, 55 քաշային կարգում լավ չդատեցին դատավորները, մոտ 6 միավոր մեր ըմբիշից կարելի է ասել խլեցին և 67 քաշային կարգում բոլորդ տեսաք այդ վիճակից, որտեղ միավոր չեն տալիս, արդեն հաղթանակ էր և դատավորները անսպասելի ձևով ավելացրին միավորները և մեր ըմբիշը չշարունակեց», - ասաց Սահակյանը։Մարզիչները խոսեցին նաև օլիմպիական չեմպիոն Արթուր Ալեքսանյանի, մրցաշարի 1/8-րդ եզրափակիչում ստացած ծանր վնասվածքի մասին, «Սպիտակ արջը» չնայած դրան ևս երկու գոտեմարտում հաղթեց, սակայն եզրափակիչին մասնակցել չկարողացավ։Մարզիչ Սամվել Գևորգյանի խոսքով իրենք ամեն ինչ արեցին, բայց. «Շատ բժիշկներ կոնսիլումի պես հավաքել էին և ինչքան ներարկեցին Արթուրի կոնքերի մեջ, որ չզգար, ամեն դեպքում կարող է ցավազրկել էին շատ, բայց էլի ցավի կար։ Կարող է ինքը այդ ժամանակ չզգար և իրա թոքերին վնաս տար»։Ալեքսանյանը ֆեյսբուքյան իր էջում դիմել է երկրպագուներին. «Հարգելի հայրենակիցներ,
Անչափ շնորհակալ եմ բոլորիդ՝ ինձ երկրպագելու և դժվար պահին սատարելու համար: Շատ եմ ցավում, որ լուրջ վնասվածքը խանգարեց՝ հաղթանակի բերկրանք պարգևել ձեզ: Հավատացնում եմ, որ դեռ շատ եմ հաղթելու, դուք էլ շատ եք ուրախանալու»:Հավաքականի գլխավոր մարզիչ, լեգենդար ըմբշամարտիկ Լևոն Ջուլֆալակյանի հրաժարականը շատերի համար անսպասելի էր, պատճառը հավաքականի ներսում առաջացած խմորումներն էին, որոշ ըմբշամարտիկներ դժգոհ էին աշխարհի առաջնության մասնակիցների Ջուլֆալակյանի ընտրությունից։Իշխանական «Իմ քայլը» խմբակցության պատգամավոր Արսեն Ջուլֆալակյանը չնայած ԱԱ-ին չի մասնակցել, բայց շարունակելու է մարզվել հոր հետ՝ փորձելով գնալ Տոկիո:Հավաքականի մարզիչներն ասում են, թե մարզիկներից ով ի վերջո կմասնացկի օլիմպիական խաղերին, ցույց կտա ժամանակը. «Ունենք Եվորպայի առաջնություն, ունենք մրցաշարեր, ունենք վարկանիշային մրցումներ, ովքեր չեն արել։ Մի խոսքով ժամանակից շուտ մենք ոչինչ չենք կարող ասել»։Տոկիո գնալու ցանկություն է հայտնել նաև Ռիոյի խաղերի արծաթե մեդալակիր Միհրան Հարությունյանը, որն իր այդ նվաճումից հետո տեղափոխվեց մարտեր առանց կանոնների, հավաքականի արդեն նախկին գլխավոր մարզիչ Ջուլֆալակյանը բազմիցս նշել է, որ խաղերին մասնակցելու համար Միհրանը նախ պետք է թիմի հավաքներին մասնակցեր:Մարզիչ Սամվել Գևորգյանն ասաց, որ այս պահին Հարությունյանի մասին նորություն չունեն, իրենք կապի մեջ են մարզիկի հետ, եթե նա դեռ ցանկանում է գնալ Տոկիո, ապա պետք է արդեն հայտարարի այդ մասին: Նոյեմբերին կամ դեկտեմբերին Հայաստանի առաջնությունն է լինելու, այն հավաքանի կազմը որոշելու հարցում մեծ նշանակություն կունենա: "
Սպորտ,Մխիթարյանի նորամուտը նաև երջանիկ էր մի ընտանիքի համար," Անգլիական Պրեմիեր լիգայից Հայաստանի ֆուտբոլի ազգային հավաքականի լիդեր, կիսապաշտպան Հենրիխ Մխիթարյանի տեղափոխումն իտալական Սերիա Ա բարեհաջող էր ոչ միայն մարզիկի, այլև մի քենիացի երեխայի համար:Ազդարարելով «Արսենալ»-ից վարձակալության պայմանագրով մեկ տարով Մխիթարյանին հրավիրելու մասին, «Ռոմա» ակումբն իր Թվիթերի էջում լուրն ուղեկցել է նաև սոցիալական գովազդով:Այդ գործելակերպն անվանի մարդիկ, շոու բիզնեսի աստղերը, կազմակերպություններն ու մարզական ակումբները հաճախ են կիրառում: Հաշվարկը պարզ է՝ սոցցանցերի պատասխանատուները գիտեն, որ օգտատերերը հետևում են բոլոր ստատուսներին և հոլովակներին, ուստի կնկատեն նաև նորությանը կից հրապարակված հայտարարությունը:Մխիթարյանի «Ռոմա» տեղափոխվելու լուրն ուղեկցվել է անհետացած երեխայի մասին հոլովակով: «Ռոմա»-ն Թվիթերում հրապարակել է երեխայի լուսանկարը:Կա հատուկ կայք՝ Missing Child Kenya՝ «Քենիայի անհետացած երեխաները»: Կայքի առաքելությունն է օգնել ծնողներին և իրավապահներին անհետացած երեխաներին հայտնաբերելու հարցում: Տվյալ դեպքում խոսքը մի 13 տարեկան քենիացի տղայի մասին է:Ավաղ, շատ մեծ է աշխարհում անհետացող երեխաների թիվը, և միշտ չէ, որ նրանց որոնումը հաջողությամբ է պսակվում, բայց այս անգամ եղավ այն, ինչ անվանում են happy end՝ երջանիկ ավարտ:Երեխային հայտնաբերել են, և նա արդեն միացել է հարազատներին: «Մեր ակումբի համագործակցությունը Missing Child կազմակերպության հետ շատ ուրախալի արդյունք գրանցեց, երեխային հայտնաբերել են, ի՛նչ հրաշալի, ֆանտաստիկ լուր է, մենք հպարտ ենք և երջանիկ», - հայտարարել է «Ռոմա» ակումբը: Դե իսկ Մխիթարյանի բուն նորամուտն իսկապես տպավորիչ էր, «Արսենալ»-ում երկարատև ճգնաժամից հետո նա կարողացավ «Ռոմա»-ի կազմում առաջին իսկ խաղում գոլ խփել, աչքի ընկավ հմուտ գործողություններով և արժանացավ կրքոտ իտալացի երկրպագուների գովասանքին:Առաջիկայում «Ռոմա»-ն Եվրոպա լիգայի մրցաշարում խաղալու է Ստամբուլի «Բաշաքշեհիր»-ի հետ:Հենրիխի խաղընկեր բոսնիացի Էդին Ջեկոն հույս է հայտնել, որ հայազգի ֆուտբոլիստն այլևս չի վերադառն «Արսենալ»:    "
Սպորտ,Մխիթարյանը գոլով նշեց իր նորամուտը իտալական «Ռոմա»-ում," «Փայլուն նորամուտ», «Ֆանտաստիկ արդյունք», «Իտալական թիմի հայկական հմայքը»․ այսպես են մարզական պարբերականներն արձագանել «Ռոմա» - «Սասուոլո» երեկվա հանդիպմանը, որտեղ Հայաստանի ֆուտբոլի ազգային հավաքականի ավագ Հենրիխ Մխիթարյանը դարձավ գոլի հեղինակ՝ «Ռոմա»-ի կազմում առաջին անգամ դուրս գալով խաղադաշտ:Իտալական թերթերի մարզական բաժիններում Մխիթարյանի նկարն է, «Ռոմա»-ի պաշտոնական թվիրթերյան էջը նրան ներառել է երեկվա խաղի լավագույն երեք խաղացողների ցանկում:Ընդ որում, հայազգի կիսապաշտպանը իտալացի երկրպագուների համակրանքը շահեց ու նոր թիմի կազմում առաջին գոլը խփեց տեղափոխությունից հաշված օրեր անց:Մխիրթարյանը անգլիական «Արսենալ»-ից «Ռոմա» էր եկել ընդամենը երկու շաբաթ առաջ: Երեկ արդեն Հռոմի «Օլիմպիական» մարզադաշտում իտալացիները, լեզվական դժվարությունները հաղթահարելով, նրա ազգանունն էին վանկարկում:

Ամիսներ շարունակ «Արսենալ»-ում պահեստայինների նստարանին նստած Մխիթարյանը «Ռոմա»-ի կազմում մարզադաշտ դուրս եկավ առաջին խաղի հենց սկզբից, և 22-րդ րոպեին արդեն թիմի երրորդ գնդակն ուղարկեց հյուրերի դարպասը: Ի վերջո հանդիպումն ավարտվեց դաշտի տերերի հաղթանակով՝ 4:2 հաշվով:Սա «Ռոմա»-ի առաջին հաղթանակն էր Սերիա Ա-ի ընթացիկ մրցաշրջանում․ առաջին երկու խաղերը թիմը ոչ-ոքի էր ավարտել:«Մխիթարյանի նորամուտը տպավորիչ էր, հայազգի ֆուտբոլիստը ցույց տվեց իր փորձառությունը և միանգամից ներդաշնակ համագործակցության մեջ մտավ նոր խաղընկերների հետ», - գրել է «Ռոմա»-ի երկրպագուների կայքերից մեկը՝ հավելելով․ - «Մխիթարյանն օգնեց «Ռոմա»-ին ոչ միայն պաշտպանության, այլև հարձակման գծում՝ դառնալով ևս մեկ տաղանդավոր զինվոր Պաուլու Ֆոնսեկայի [«Ռոմա»-ի մարզիչը] բանակում»:

«Մեկուկես տարի «Արսենալ»-ում լինելով՝ հայազգի ֆուտբոլիստը այսպես էլ աչքի չընկավ, նրան այնտեղ չէին հավատում», - իր հերթին պնդել է իտալական ֆուտբոլային նորություններին հետևող կայքերից մեկը՝ հիշեցնելով «Շախտյոր»-ից մինչև «Մանչեստեր» ու «Արսենալ» Մխիթարյանի անցած ճանապարհը:«Անգլիական ակումբներում նրա ցույց տված խաղը առանձնապես տպավորիչ չէր, այնպես որ «Ռոմա»-ն նոր դուռ է բացում Մխիթարյանի առջև՝ իր հնարավորություններն ի ցույց դնելու համար», - փաստում է մեկ այլ իտալական պարբերական:

Մխիթարյանի երեկվա հաղթական մեկնարկը, ի դեպ, դուրս չի մնացել նաև բրիտանական պարբերականների ուշադրությունից:«Արսենալի երկրպագուները մեկ օրում երկու հարված ստացան․ մի կողմից իրենց նախընտրած ակումբը ոչ ոքի խաղաց «Վաթֆորդ»-ի հետ՝ երկու գնդակ բաց թողնելով սեփական դարպասը, մյուս կողմից, թիմից հեռացած Մխիթարյանը գոլի հեղինակ դարձավ «Ռոմա»-ի կազմում», - գրել է Football.london-ը:

«Չեմ հասկանում ինչո՞ւ Մխիթարյանին խաղալու հնարավորություն չտրվեց, նա ընդամենը վստահության պակաս ուներ», - Թվիթերում գրել է «Արսենալ»-ի երկրպագուներից մեկը: Մյուսն էլ հավելել է․ - «Մխիթարյանը հենց նորամուտին դարձավ գոլի հեղինակ, աչքիս «Ռոմա»-ում նրան պահելու են, տղերք»:

Մարզական մեկնաբաններից ու երկրպագուներից բացի, նաև «Ռոմա»-ի ֆուտբոլիստներն են ողջունել Մխիթարյանի նորամուտը:«Շատ երջանիկ էի, որ նա մեր ակումբ տեղափոխվեց, և հուսով եմ, դեռ շատ գոլեր կխփի մեզ համար», - ասել է հարձակվող Էդին Ջեկոն՝ հավելելով․ - «Մխիթարյանն իսկական պրոֆեսիոնալ է: Նրան հիշում եմ, երբ դեռ խաղում էր «Բորուսիա»-ի կազմում: Հուսով եմ, երկար ժամանակ կմնա մեր թիմում»:

Ինքը Մխիթարյանը, «Ռոմա» տեղափոխվելուց հետո Իտալիայում տված իր առաջին ասուլիսում չէր թաքցրել, որ լոնդոնյան ակումբում անցկացրած ժամանակաշրջանը ծանր է եղել իր համար:«Ես նոր էջ եմ բացում, գիտեմ, թե որ թիմ եմ եկել, գիտեմ գոլերի գինն այս թիմի համար և ամեն ինչ կանեմ այդ գոլերն ապահովելու համար», - ասել էր ֆուտբոլիստը:

«Ես հեռացել եմ Անգլիայից և այլևս չեմ ուզում խոսել Անգլիայի մասին: Որովհետև ուզում եմ ավելի կենտրոնանալ «Ռոմա»-ի և իտալական ֆուտբոլի վրա: Չեմ կարծում, թե սա նահանջ է, որովհետև «Ռոմա»-ն մեծ թիմ է: Մտածում էի, որ գուցե լավ չեմ հարմարվում անգլիական ֆուտբոլում, ուստի, կարծում եմ, այս փոփոխությունը լավ է: «Արսենալ»-ում վերջին ամսվա ընթացքում բավականություն չէի ստանում, այդ առումով լավ է, որ տեղափոխվեցի «Ռոմա», որ երջանիկ լինեմ և հաճույք ստանամ ֆուտբոլ խաղալուց», - ասել էր Մխիթարյանը:

30-ամյա Մխիթարյանը «Ռոմա» է տեղափոխվել վարձակալության պայմանագրով, մեկ տարի ժամկետով, սակայն հաղորդվել էր, որ այս ժամկետի ավարտին իտալական ակումբը կարող է նրան վերջնականապես գնել «Արսենալ»-ից:  "
Սպորտ,Մխիթարյանը գոլի հեղինակ դարձավ «Ռոմա»-ի կազմում առաջին իսկ խաղում," Հայաստանի ֆուտբոլի ազգային հավաքականի ավագ Հենրիխ Մխիթարյանը այսօր առաջին խաղն անցկացրեց իտալական «Ռոմա»-ում՝ դառնալով գոլի հեղինակ:Մխիթարյանը Հռոմում «Սասուոլո»-ի հետ հանդիպմանը խաղադաշտ դուրս եկավ «Ռոմա»-ի մեկնարկային կազմում, աչքի ընկավ լավ խաղով և 22-րդ րոպեին երրորդ գնդակն ուղարկեց հյուրերի դարպասը: Խաղն ավարտվեց դաշտի տերերի հաղթանակով՝ 4:2 հաշվով:Սա «Ռոմա»-ի առաջին հաղթանակն է Իտալիայի Սերիա Ա-ի ընթացիկ մրցաշրջանում՝ առաջին երկու հանդիպումները թիմն ավարտել էր ոչ-ոքի:Հենրիխ Մխիթարյանը «Ռոմա» տեղափոխվեց այս ամսվա սկզբին անգլիական «Արսենալ»-ից, մեկ տարի վարձակալության պայմանագրով:   "
Սպորտ,Հենրիխ Մխիթարյանն ընդգրկվել է «Ռոմա»-ի այսօրվա խաղի ընդլայնված հայտացուցակում," Հայաստանի ֆուտբոլի ազգային հավաքականի ավագ Հենրիխ Մխիթարյանն ընդգրկվել է «Ռոմա»-ի` այսօր «Սասուոլո»-ի դեմ կայանալիք խաղի ընդլայնված հայտացուցակում:Իտալական լրատվամիջոցները հաղորդում են, որ հայազգի ֆուտբոլիստն այսօր իր նորամուտը կնշի Իտալիայի առաջնությունում:Սերիա Ա-ի հերթական տուրում «Ռոմա»-ն այսօր երեկոյան սեփական հարկի տակ` Հռոմի Օլիմպիական մարզադաշտում, կմրցի «Սասուոլո»-ի դեմ:Մխիթարյանը «Ռոմա» տեղափոխվեց մի քանի շաբաթ առաջ՝ անգլիական «Արսենալից», մեկ տարի վարձակալության պայմանագրով:Օրեր առաջ, Հռոմում տալով իր առաջին ասուլիսը՝ 30-ամյա Մխիթարյանն ասել էր. - «Երջանիկ եմ, որ այստեղ եմ, «Ռոմա» տեղափոխվելուս նախորդող շրջանը ծանր էր ինձ համար: Ես նոր էջ եմ բացում, գիտեմ, թե որ թիմ եմ եկել»։Լրատվամիջոցների հաղորդմամբ, մեկ տարվա վարձակալությունից հետո արդեն «Ռոմա»-ն ֆուտբոլիստին «Արսենալ»-ից գնելու իրավունք կստանա: "
Սպորտ,Մխիթարյան. «Ես հեռացել եմ Անգլիայից և էլ չեմ ուզում խոսել Անգլիայի մասին»," Երեկ Հռոմում տեղի ունեցավ «Ռոմա» ակումբին օրերս միացած Հայաստանի ֆուտբոլի հավաքականի ավագ Հենրիխ Մխիթարյանի անդրանիկ մամլո ասուլիսը:«Երջանիկ եմ, որ այստեղ եմ, «Ռոմա» տեղափոխվելուս նախորդող շրջանը ծանր էր ինձ համար: Ես նոր էջ եմ բացում, գիտեմ, թե որ թիմ եմ եկել, գիտեմ գոլերի գինն այս թիմի համար և ամեն ինչ կանեմ այդ գոլերն ապահովելու համար», - ասել է 30-ամյա Մխիթարյանը:«Այսօր առաջին անգամ հանդիպեցի թիմակիցներիս, մարզչին, կարող եմ փաստել, որ «Ռոմա»-ն փայլուն ապագա ունի», - նշել է Մխիթարյանը:Իտալական պարբերականների փոխանցմամբ՝ Հայաստանի հավաքականի կազմում Իտալիայի և Բոսնիա-Հերցեգովինայի ընտրանիների հետ հանդիպումներում Մխիթարյանի ցուցաբերած անձնական վարպետությունը ոգևորել է «դեղնակարմիրների» (giallorossi՝ այդպես են «Ռոմա»-ն անվանում մարզական մամուլում) երկրպագուներին:Պատասխանելով այն հարցին, թե ո՞ր դիրքում կնախընտրի խաղալ, Մխիթարյանն ասել է, որ մեծ տարբերություն չկա՝ աջից, ձախից, թե հարձակվողների թիկունքից:«Ես ինձ ավելի օգտակար եմ զգում, երբ օգնում եմ թիմին: Կարծում եմ, դա է իմ որակը՝ եզրից ներխուժել կենտրոն, կարծում եմ, այդպես օգտակար կլինեմ իմ թիմին», - ասել է Մխիթարյանը:Եվրո-2020-ի ընտրական հանդիպումներում նա մրցել է նաև Իտալիայի և Բոսնիա-Հերցեգովինայի հավաքականներում ընդգրկված «Ռոմա»-ի ֆուտբոլիստների հետ:Մխիթարյանի փոխանցմամբ՝ ինքն արդեն այդ հանդիպումների մասին զրուցել է իտալացի Ալեսանդրո Ֆլորենցիի և բոսնիացի Էդին Ջեկոյի հետ: «Խոսեցինք որոշ դրգվագների, գոլերի մասին, բայց հավաքականների հարցն արդեն հրատապ չէ, «Ռոմա»-ի առաջիկա հանդիպումներն են մեզ համար կարևոր», - նշել է հայ ֆուտբոլիստը:Իտալացի լրագրողները նաև հետաքրքրվել են, թե արդյո՞ք Մխիթարյանը կցանկանա վերադառնալ Պրեմիեր լիգա:«Ես հեռացել եմ Անգլիայից և այլևս չեմ ուզում խոսել Անգլիայի մասին. Որովհետև ուզում եմ ավելի կենտրոնանալ «Ռոմա»-ի և իտալական ֆուտբոլի վրա: Չեմ կարծում, թե սա նահանջ է, որովհետև «Ռոմա»-ն մեծ թիմ է: Մտածում էի, որ գուցե լավ չեմ հարմարվում անգլիական ֆուտբոլում, ուստի, կարծում եմ, այս փոփոխությունը լավ է: «Արսենալ»-ում վերջին ամսվա ընթացքում բավականություն չէի ստանում, այդ առումով լավ է, որ տեղափոխվեցի «Ռոմա», որ երջանիկ լինեմ և հաճույք ստանամ ֆուտբոլ խաղալուց», - ասել է Մխիթարյանը:Ասուլիսում անդրադարձ է եղել նաև քաղաքական հարցերին: Մխիթարյանը «Արսենալ»-ի կազմում չի մեկնել Բաքու, որտեղ իր թիմը Եվրոպայի լիգայի եզրափակիչում զիջել է «Չելսի»-ին: Եվրոպա լիգայի նոր մրցաշրջանում «Ռոմա»-ի մրցակիցներից մեկը Ստամբուլի «Բաշակշեհիր»-ն է:«Ոչ մի խնդիր չի լինի: Հայաստանի և Թուրքիայի հարաբերությունները նույնը չեն, ինչ Հայաստանի և Ադրբեջանի հարաբերությունները: Ես երբեք դժվարություն չեմ ունեցել, երբ Թուրքիա եմ մեկնել նախապատրաստական հավաքների, Եվրոպա լիգայի կամ Չեմպիոնների լիգայի խաղերի համար», - ասել է Մխիթարյանը:     "
Սպորտ,«Խաղում էինք հաղթանակի համար ու հասանք մեր նպատակին»," Եվրո 2020-ի ընտրական մրցաշարի 6-րդ տուրի շրջանակում J խմբի մրցակիցներ Հայաստանի ու Բոսնիա և Հերցեգովինայի հավաքականների միջև երկրորդ` Երևանում տեղի ունեցած շատ դրամատիկ խաղն ավարտվեց Հայաստանի ընտրանու հաղթանակով՝ 4:2 հաշվով։Հայաստանի հավաքականի ֆուտբոլիստները ինչպես Իտալիայի ընտրանու դեմ Երևանի Վազգեն Սարգսյանի անվան հանրապետական մարզադաշտում օրերս կայացած խաղում, երեկ էլ կարողացան արագ գոլ խփել` աչքի ընկավ թիմի ավագ Հենրիխ Մխիթարյանը: Մրցակցի պատասխանն էլ չուշացավ՝ գոլի հեղինակ դարձավ Մխիթարյանի «Ռոմա»-ում ակումբակից Էդին Ջեկոն: Առաջին խաղակեսն այդպես էլ ավարտվեց։Երկրորդ խաղակեսը տանտերերը ակտիվ սկսեցին և մի քանի լավ գրոհ անցկացրին, ի վերջո՝ խաղի 66-րդ րոպեին երկրորդ գոլը խփեց Մխիթարյանը, Բոսնիա և Հերցեգովինայի ֆուտբոլիստները կրկին արագ պատասխանեցին: Սակայն Հայաստանի ընտրանու տղաները չընկճվեցին ու ևս մեկ գոլ խփեցին՝ այս անգամ էլ գնդակը մրցակցի դարպասն ուղարկեց Հովհաննես Համբարձումյանը, մրցավարի ավելացրած ժամանակում տանտերերը մեծացրին առավելությունը, և հանդիպումն ավարտվեց 4:2 հաշվով:Հայաստանի հավաքականի գլխավոր մարզիչ Արմեն Գյուլբուդաղյանցը լրագրողների հետ զրույցում իր ուրախությունն արտահայտեց: «Ցանկությունը, էս մեր ժողովրդի էս, էս հույսը չկորավ, էլի: Ասենք, նայեք, Իտալիայի խաղին էլ նույնը փորձեցինք, բայց ինչ-ինչ պատճառներով չեղավ: Շատ ուրախ եմ, որ բոլորիս, բոլորիս ցանկությունը մեկ եղավ, ու տղաները անմնացորդ նվիրվեցին, խաղացին մեկը մյուսի համար, ու հաղթեցինք», - հայտարարեց նա:Գյուլբուդաղյանցն ասաց՝ տղաները մոտիվացիայի պակաս չունեին: «Եթե հիշում եք, Հունաստանում էլ մենք հաղթեցինք, երկրորդ խաղակեսում, այո: Տղաները հանդերձարանում էլ մեկը մյուսին ոգևորում էր, ասում էր, որ «չկանգնենք, մենք պետք ա սենց խաղերին ցույց տանք մեր բնավորությունը», և փառք Աստծո՝ ստացվեց», - ասաց մարզիչը:Խաղից հետո հավաքականի ֆուտբոլիստներից մի քանիսը նույնպես իրենց տպավորությունները ներկայացրեցին:Իտալիայի ընտրանու դեմ խաղում եզրային անցումներով աչքի ընկած Կամո Հովհաննիսյանն ընդգծեց՝ սխալներ կային, բայց «լավ պահերը ավելի շատ էին, դրա համար էլ կրեցինք»: «Թեթև վերջը վնասվածք ստացա, որոշեցի թիմին, ոնց որ ասած ռուսերեն՝ պադվադիտ չանել, ուրիշ, այլ խաղ լիներ, կարող ա և մնայի դաշտում, բայց չէի ուզում կիսատ խաղայի, դրա համար փոփոխություն մտցրեցին», - ասաց Հովհաննիսյանը:Երկրորդ խաղակեսում դաշտի կենտրոնում Կառլեն Մկրտչյանին փոխարինած Արտակ Գրիգորյանն էլ ասաց․ - «Շատ բարձր ա տրամադրությունը, հույսով եմ՝ մեր հանդիսականին էլ դուր եկավ, մեր հայ ազգին դուր եկավ էսօրվա խաղը: Ցավում եմ Իտալիայի պարտությունից, բայց էսօր մենք ապացուցեցինք, որ արժանի էինք հաղթանակի, ու ամեն ինչով արժանի էինք էսօր»:Ըստ էության խաղի հաղթական գոլի հեղինակ Հովհաննես Համբարձումյանն էլ նշեց․ - «Արեցինք ամեն ինչ, որ հասնեինք հաղթանակի, խաղում էինք հաղթանակի համար ու հասանք մեր նպատակին, որովհետև հաղթանակը կարևոր էր հետագա խմբային փուլը, ոնց որ ասած՝ մնայինք մրցակցության մեջ, հասանք մեր նպատակին»:Խաղի ընթացքում մի քանի անգամ Հայաստանի ընտրանուն փրկեց դարպասապահ Արամ Հայրապետյանը: Նա կոչ արեց միշտ ազգային հավաքականի կողքին լինել: «Ուզում եմ, որ բոլորը մինչև վերջ մեզ հավատան: Մենք բոլորս խաղում ենք ազգի, այլ ոչ մեկ այլ բանի համար: Իմ խաղի մասին ասեմ՝ շատ ծանր էր, Պյանիչի դեմ խաղալը բարդ էր: Էմոցիաներս շատ են: Հասկանո՞ւմ եք, ինչ կարողանում եմ՝ անում եմ: Շնորհավորում եմ բոլորին», - ասաց Հայրապետյանը:Գևորգ Ղազարյանն էլ շեշտեց՝ հաղթանակը շատ կարևոր էր: «Բոլորս շատ ուրախ ենք՝ ինչպես երկրպագուները, այնպես էլ՝ մենք: Շատ ուրախալի էր արդյունքը առաջին հերթին, քանի որ ամեն ինչ արեցինք դրա համար, մաքսիմումը փորձեցինք անել, ու ստացվեց», - ասաց նա:Սարգիս Ադամյանն էլ ասելիք ուներ․ - «Շատ լավ խաղ էր: Երկրորդ տայմում շատ լավ սկսանք, գոլը խփեցինք, էլի գոլ կերանք, բայց հետո էլի հավաքվեցինք, ամեն ինչ արեցինք, որ հաղթանակը Հայաստանում մնա, ու գազ տվեցինք»:  "
Սպորտ,Եվրո-2020-ի ընտրական մրցաշար. Հայաստանը հաղթեց Բոսնիա-Հերցեգովինային և կրկին 3-րդ տեղում է," Եվրո-2020-ի ընտրական մրցաշարի 6-րդ տուրում Հայաստանի ֆուտբոլի ազգային հավաքականը 4:2 հաշվով հաղթեց Բոսնիա և Հերցեգովինայի ընտրանուն և 9 միավորով վերադարձավ J խմբի աղյուսակի երրորդ հորիզոնական:Կիրակի օրը Երևանի Վազգեն Սարգսյանի անվան հանրապետական մարզադաշտում անցկացված հանդիպման հաշիվը արդեն 3-րդ րոպեին բացեց Հայաստանի հավաքականի ավագ Հենրիխ Մխիթարյանը, 10 րոպե անց Էդին Ջեկոն վերականգնեց հավասարակշռությունը, 66-րդ րոպեին Մխիթարյանը կրկին առաջ մղեց իր թիմին, սակայն 70-րդ րոպեին Ամեր Գոյակը նորից հավասարեցրեց հաշիվը: Այդուհանդերձ, 77-րդ րոպեին Հովհաննես Համբարձումյանը երրորդ գնդակն անցկացրեց հյուրերի դարպասը, իսկ խաղի հիմնական ժամանակին մրցավարի ավելացրած 5-րդ րոպեին Մխիթարյանի սուր անցումից հետո Ստիպե Լոնչարը սխալվեց և գրավեց սեփական դարպասը:Սեպտեմբերի 5-ին Իտալիային 1:3 հաշվով զիջելուց հետո Հայաստանի հավաքականը մեկ հորիզոնականով նահանջել էր մրցաշարային աղյուսակում, սակայն այժմ վերստին երրորդն է՝ անկախ խմբում այսօր կայանալիք մյուս երկու հանդիպումների ելքից:Հայաստանի ընտրանուն Ֆեյսբուքում շնորհավորել է վարչապետ Նիկոլ Փաշինյանը: J խմբի առաջատարը Իտալիան է, որը 15 հնարավորից նույնքան միավոր ունի, երկրորդ տեղում Ֆինլանդիան է՝ 12 միավորով, Բոսինա և Հերցեգովինան 7 միավորով չորրորդն է, Հունաստանը 4 միավորով՝ հինգերորդը, և աղյուսակը եզրափակում է Լիխտենշտեյնը, որն առայժմ միավորներ չունի: Այսօր ուշ երեկոյան խմբում տեղի կունենան Ֆինլանդիա-Իտալիա և Հունաստան-Լիխտենշտեյն հանդիպումները:Հաջորդ երկու տուրերում Հայաստանը հոկտեմբերի 12-ին կհյուրընկալվի Լիխտենշտեյնին, իսկ հոկտեմբերի 15-ին՝ Ֆինլանդիային:   "
Սպորտ,"«Փորձեցինք ֆուտբոլ խաղալ, ստացվեց, բայց պարտվեցինք»․ Հայաստանի հավաքականի մարզիչ"," Եվրո-2020-ի ընտրական մրցաշարի J խմբի Հայաստան- Իտալիա հանդիպումն ավարտվեց հյուրերի 1:3 հաշվով հաղթանակով:Հայաստանի ընտրանին խաղն ակտիվ սկսեց և կարողացավ գոլ խփել՝ աչքի ընկավ ռուսական «Սոչի»-ի հարձակվող Ալեքսանդր Կարապետյանը, խաղակեսի միջնամասում իտալացիներին հաջողվեց հավասարեցնել հաշիվը։ Հայաստանի հավաքականի միակ գոլի հեղինակը առաջին խաղակեսի ավելացրած ժամանակում երկրորդ դեղին քարտը ստացավ ու հեռացվեց խաղադաշտից։Հաջորդ 45 րոպեները Հայաստանի ընտրանին անցկացրեց 10 հոգով, չնայած դրան՝ կարողացավ մի քանի վտանգավոր հակագրոհներ կատարել, սակայն «Սկուադրա Աձուրա»-ն խաղավարտին կոտրեց մրցակցի պաշտպանությունը և երեք րոպեների ընթացքում երկու գոլ խփեց։Չնայած պարտությանը՝ Հայաստանի ընտրանու տղաները լավ աշխատանք կատարեցին դաշտում, արձանագրեց գլխավոր մարզիչ Արմեն Գյուլբուդաղյանցը:«Հանդերձարանում էլ ասացի՝ շնորհակալ եմ աշխատանքի համար, երկրորդ խաղակեսը, իմ կարծիքով, նույնպես, առաջին 20 րոպեն և երկրորդ խաղակեսի 25 րոպեն էլի, փորձեցինք ֆուտբոլ խաղալ, ստացվեց, բայց պարտվեցինք 3:1», - ասաց Հայաստանի հավաքականի մարզիչը:Հայաստանի ընտրանու կազմում եզրային ճեղքումներով աչքի ընկավ Կամո Հովհաննիսյանը, որը մի քանի դրվագներում արագությամբ կարողացավ շրջանցել անվանի մրցակցի մի քանի ֆուտբոլիստների: Գյուլբուդաղյանցն անդրադարձավ նրա կատարած աշխատանքին․ - «Գիտեք, Կամոն մեր մարտիկ ա, մինչև վերջ պայքարում ա, Կամոն դեռ ուժ ուներ, վերջում էլ ցույց տվեց, որ կարող ա խաղա, ճիշտ ա՝ թեթև վնասվածք ստացավ, բայց էդ ուղղակի անցավ»:Գլխավոր մարզիչն ընդգծեց՝ տղաների մոտ ցանկություն է նկատում․ - «Տեսնում եմ՝ փորձում ենք ֆուտբոլ խաղալ, փորձում ենք ագրեսիվ ֆուտբոլ խաղալ, դեռ ստացվում ա էսքան»:Գյուլբուդաղյանցի իտալացի գործընկեր Ռոբերտո Մանչինին էլ ասաց՝ խաղը դժվար ստացվեց: «Ես երեկ էլ ասել էի, որ Հայաստանի հավաքականը ֆիզիկապես կարող է մեզ գերազանցել, գուցե նրանց կարմիր քարտն ազդեց խաղի վրա», - նշեց Մանչինին:5-րդ տուրից հետո Եվրո 2020-ի նախընտրական փուլի J խմբում իրավիճակն այսպիսին է՝ 15 հնարավորից 15 միավոր ունի «Սկուադրա Աձուրա»-ն։ Հունաստանի ընտրանու նկատմամբ տարած հաղթանակից հետո ֆիններն իրենց միավորների քանակը հասցրեցին 12-ի, երրորդ տեղում էլ Բոսնիա և Հերցեգովինայի հավաքականն է, որն էլ երեկ ջախջախեց Լիխտենշտեյնին։ Հայաստանի հավաքականը խմբում այս պահին չորրորդն է։Երկու օր անց Հանրապետական մարզադաշտում Բոսնիա և Հերցեգովինային հաղթելու դեպքում հայ ֆուտբոլիստները կրկին կհայտնվեն երրորդ տեղում։ Եթե Ֆինլանդիա-Իտալիա հանդիպումն ավարտվի իտալացիների հաղթանակով, Երևանում էլ հայերը հաջողության հասնեն, Հայաստանի հավաքականը ֆիններից հետ կմնա երեք միավորով։ Դե իսկ հոկտեմբերին ֆինների հետ խաղում հնարավոր կլինի հետ բերել կորցրածը։Հայաստանի ընտրանին Եվրո 2020-ի նախընտրական փուլը սկսել էր Բոսնիա և Հերցեգովինայի և Ֆինլանդիայի հետ խաղերում պարտություն կրելով, ստացվում է, որ այս թիմերի դեմ պատասխան հանդիպումները վճռորոշ կլինեն։Հայաստանի հավաքականի ավագ, վերջերս իտալական «Ռոմա» տեղափոխված Հենրիխ Մխիթարյանը խոսելով խաղի մասին՝ ասաց՝ այն լավ էին սկսել։«Քարտը խանգարեց, բայց կարծում եմ՝ տղաները միչև վերջ պայքարեցին, ցույց տվեցին, որ նույնիսկ 10 հոգով կարելի է խաղալ Իտալիայի դեմ։ Կարող էինք գոլի հեղինակ դառնալ խաղի մեջ առաջ անցնել, բայց ինչ-որ տեղ չհաջողվեց, ֆուտբել է, դրա համար հետո պատժվեցինք», - նշեց Մխիթարյանը։Հենրիխն անդրադարձավ նաև «Ռոմա» տեղափոխությանը՝ ասելով. «Արսենալ» տեղափոխվել էի Վենգերի ցանկությամբ, հետո արդեն մարզիչը փոխվեց, երևի չգիտեմ ինչ-որ մի բան խանգարում էր, երևի իմ խաղային փիլիսոփայությունը չէր համապատասխանում Էմերի խաղի փիլիսոփայությանը։ Ֆուտբոլ է, ամեն ինչ էլ պատահում է, կարևորը ես իմ երազանքին հասել եմ, միշտ ցանկացել եմ Անգլիայում խաղալ, երազանքս իրականացրել եմ, հիմա արդեն տրամադրվել եմ «Ռոմա»-ի հանդիպումներին»։Կարմիր քարտի խաղի ընթացքի վրա ազդեցությունը արձանագրեց նաև Կամո Հովհաննիսյանը։«Կարմիր քարտի պատճառով երկու անգամ ավելի աշխատանք տարանք, ավելի շատ էներգիա ծախսեցինք, իսկ Իտալիան էլ դե սաղի համար պարզ է ինչ հավաքական է, սխալները չի ներում», - ընդգծեց Հովհաննիսյանը։Հայաստան- Բոսնիա և Հերցեգովինա խաղը կկայանա այս կիրակի, ժամը 17-ին։    "
Սպորտ,Եվրո-2020-ի ընտրական մրցաշար. Հայաստանը պարտվեց Իտալիային՝ 1:3," Եվրո-2020-ի ընտրական մրցաշարի հինգերորդ տուրում Հայաստանի ֆուտբոլի ազգային հավաքականը 1:3 հաշվով պարտվեց J խմբի առաջատար Իտալիայի ընտրանուն:Հինգշաբթի երեկոյան Երևանի Վազգեն Սարգսյանի անվան հանրապետական մարզադաշտում կայացած հանդիպման հաշիվը 11-րդ րոպեին բացեց Ալեքսանդր Կարապետյանը: Մինչև առաջին խաղակեսի ավարտը՝ 28-րդ րոպեին Անդրեա Բելոտին հավասարեցրեց հաշիվը, իսկ երկրորդ խաղակեսում նախ Լորենցո Պելեգրինին՝ 77-րդ րոպեին, ապա կրկին Բելոտին՝ 80-րդ րոպեին, մեկական գնդակ ուղարկեցին Հայաստանի ընտրանու դարպասը:Առաջին խաղակեսի վերջին րոպեներին մրցավարը երկրորդ դեղին քարտը ցույց տվեց և խաղադաշտից հեռացրեց Ալեքսանդր Կարապետյանին:Հանդիպմանը մարզադաշտում հետևում էին վարչապետ Նիկոլ Փաշինյանը և ՈՒԵՖԱ-ի նախագահ Ալեքսանդր Չեֆերինը, Հայաստանի ֆուտբոլի ֆեդերացիայի նախագահ, Ազգային անվտանգության ծառայության տնօրեն Արթուր Վանեցյանը, այլ բարձրաստիճան պաշտոնյաներ: Հայաստանի ֆուտբոլի ֆեդերացիայի հրավերով Երևան ժամանած ՈՒԵՖԱ-ի նախագահը այսօր նաև հանդիպում է ունեցել վարչապետի հետ:Հինգ խաղից հետո Հայաստանի հավաքականը 6 միավորով առայժմ շարունակում է երրորդ հորիզոնականը զբաղեցնել մրցաշարային աղյուսակում, սակայն խմբում այսօր դեռ կայանալու են Ֆինլանդիա-Հունաստան և Բոսնիա և Հերցեգովինա-Լիխտենշտեյն հանդիպումները: Խմբի միանձնյա առաջատարը Իտալիան է՝ աշխարհի քառակի չեմպիոնը 15 հնարավորից նույնքան միավոր է վաստակել:Ընտրական մրցաշարի վեցերորդ հանդիպումը նույնպես Հայաստանի թիմը կանցկացնի սեփական հարկի տակ՝ սեպտեմբերի 8-ին ընդունելով Բոսնիա և Հերցեգովինայի ընտրանուն:  "
Սպորտ,«Ակնկալում ենք հաղթանակ». Րոպեներ անց կմեկնարկի Հայաստան-Իտալիա ֆուտբոլային հանդիպումը," Րոպեներ անց Երևանի Վազգեն Սարգսյանի անվան Հանրապետական մարզադաշտում գերմանացի մրցավար Դանիել Զիբերտն իր սուլիչով կազդարարի Եվրո 2020-ի ընտրական փուլի J խմբի Հայաստան-Իտալիա հանդիպման մեկնարկը, սա Հայաստանի հավաքականի 5 րդ խաղն է ընտրական մրցաշարում, նախորդ 4-ից երկուսում ընտրանին պարտվել է, երկուսում հաղթել, և հինգերորդ տուրից առաջ խմբում զբաղեցնում է 3-րդ հորիզոնականը՝ իրենից առաջ թողնել Իտալիայի և Ֆինլանդիայի հավաքականներին։Հայաստանի ազգային ընտրանու երկրպագուները «Ազատության» հետ կիսվելով իրենց ակնկալիքներով՝ ասում են՝ մրցակիցը խաղը կսկսի առաջին համարով:«Ես մտածում եմ՝ Իտալիան փորձելու է առաջին խաղակեսում ելքը վճռի, դե Վարդան Մինասյանի մարտավարությանը համաձայն Վարդան Մինասյանը Հայաստանի հավաքականը գործելու է արագ հակագրոհներով ու Հայաստանի հավաքականը, կարծում եմ, արագ հակագրոհների վրա կկարողանա էլի որսա։ Իտալիայի հավաքականն էլ ունի կորուստներ, երևի հավասար մրցակցություն։ Ինձ թվում է՝ Հայաստանը կպաշտպանվի հակագրոհներով», - նշեց երկրպագուներից մեկը։Թիմերի մարտավարության մասին երկրպագուները համակարծիք են՝ իսկ ինչպիսի՞ արդյունք են ակնկալում նրանք։«Խաղը շատ կարևոր բնույթ է կրում թե՛ մեր համար, թե՛ ազգի համար, թե՛ Հայաստանի հավաքականի համար, բնականաբար, թե՛ ես, թե՛ ցանկացած երկրպագու ակնկալում ենք հաղթանակ», - պատասխանեց մեկ այլ երկրպագու։Եվրո 2020-ի եզրափակիչ փուլ կանցնեն 10 ընտրական խմբերում առաջին երկու հորիզոնականները զբաղեցրած թիմերը, 4 ուղեգիր էլ կխաղարկվի Ազգերի լիգայի շրջանակում։Երկրպագուները հավաքականի Եվրո 2020 դուրս գալու շանսերի մասին ասում են. «Դե մտածում եմ՝ ինչքան խաղացել են, լավ են խաղացել, եթե էլի նմանատիպ խաղան, կարծում եմ, շանսեր կան»։Երեկ նախախաղային ասուլիսի ընթացքում խոսելով խաղի հնարավոր սցենարի մասին՝ Հայաստանի ընտրանու գլխավոր մարզիչ Արմեն Գյուլբուդաղյանցն ընդգծեց՝ եթե իր տղաները կարողանան իրենց ֆուտբոլը խաղալ ու չեզոքացնել մրցակցին, լավ արդյունք կգրանցվի՝ հավելելով, որ ոչ ոքին դրական արդյունք կհամարվի։Ի դեպ, Հայաստանի ֆուտբոլի ֆեդերացիայի հրավերով Երևանում է ՈՒԵՖԱ-ի նախագահ Ալեքսանդր Չեֆերինը, քիչ առաջ նա հանդիպել է վարչապետ Փաշինյանին, ֆեդերացիայից հայտնում են, որ հանդիպման ընթացքում քննարկվել են եվրոպական ֆուտբոլի միտումները, հայկական ֆուտբոլի զարգացման հեռանկարները։ Փաշինյանն ու Զեֆերինը հանրապետական մարզադաշտում կհետևեն խաղին: "
Սպորտ,Ֆուտբոլի Հայաստանի ազգային հավաքականը այսօր ընդունում է Իտալիային," Եվրո-2020-ի ընտրական մրցաշարում ֆուտբոլի Հայաստանի ազգային հավաքականը այսօր Երևանի Վազգեն Սարգսյանի անվան Հանրապետական մարզադաշտում ընդունում է Իտալիայի հավաքականին:Չորս տուրերից հետո Հայաստանի հավաքականը 6 միավորով զբաղեցնում է J խմբի մրցաշարային աղյուսակի 3-րդ հորիզոնականը: Նախորդ երկու տուրերում, հիշեցնենք, Հայաստանի ազգային թիմը սեփական հարկի տակ 3:0 հաշվով հաղթել է Լիխտենշտեյնի ընտրանուն և մրցակցի հարկի տակ 3:2 հաշվով առավելության է հասել Հունաստանի հավաքականի նկատմամբ:Իտալիայի հավաքականի հետ հանդիպումը մեկնարկում է Երևանի ժամանակով ժամը 20-ին: "
Սպորտ,"Գյուլբուդաղյանց․ Եթե Իտալիայի հետ ոչ ոքի խաղանք, դա կգրանցվի որպես լավ արդյունք"," Վաղը երեկոյան Երևանի Վազգեն Սարգսյանի անվան հանրապետական մարզադաշտում կմեկնարկի Հայաստանի ֆուտբոլի ազգային հավաքականի «Եվրո 2020»-ի ընտրական մրցաշարի հինգերորդ հանդիպումը՝ ընտրական J խմբի միանձնյա առաջատար, մեկնարկային 4 խաղերում հաղթանակ տարած Իտալիայի ընտրանու դեմ։

Հայաստանի հավաքականը 4 տուրից հետո ունի 6 միավոր և այս պահին խմբում զբաղեցնում է 3-րդ հորիզոնականը՝ զիջելով Իտալիային ու Ֆինլանդիային։

Ընտրական փուլը Հայաստանի ընտրանին պարտություններով մեկնարկեց․ այս տարվա մարտին նախ զիջելով Բոսնիա և Հերցեգովինայի, ապա Ֆինլանդիայի հավաքականներին, իսկ ահա արդեն հունիսին 3 ական միավոր վաստակեց Լիխտեյնշտեյնի և Հունաստանի հետ խաղերում։

«Եվրո 2020»-ի եզրափակիչ փուլ կանցնեն ընտրական խմբերում առաջին երկու հորիզոնականները զբաղեցրած թիմերը, ևս չորս ուղեգիր կխաղարկվի Ազգերի լիգայի շրջանակում։

Նախախաղային ասուլիսի ընթացքում Հայաստանի ընտրանու գլխավոր մարզիչ Արմեն Գյուլբուդաղյանցը վստահեցրեց, որ լավ ուսումնասիրել են Սկուադրա Աձուրայի խաղը․ - «Գիտենք, որ երկու կարևոր ֆուտբոլիստները՝ Կելինին և Ինսինիոն վնասվածքներ ունեն, որոնց առողջություն եմ ցանկանում: Բայց Իտալիայի հավաքականը առանց իրենց էլ հաղթել է այս չորս խաղերում, որովհետև մենակ չորս ֆուտբոլիստ է, որ բոլոր չորս խաղերին մասնակցել է, մնացած ֆուտբոլիստները փոխվել են»:

Խոսելով իր ղեկավարած թիմի մասին՝ Գյուլբուդաղյանցը ընդգծեց, որ Հայաստանի ընտրանու կազմում սերնդափոխության գործընթացը սկսվել է․ - «Արդեն 6-7 ֆուտբոլիստ մինչև 21-22 տարեկան մասնակցել են հավաքներին կամ խաղերին: Ունենք նաև հիմա երիտասարդական հավաքականից մի ֆուտբոլիստ, որին կարող էինք ընդգրկել այս հավաքին: Ուղղակի դժվար խաղեր ունեինք՝ Իռլանդիայի ու Իսլանդիայի խաղերին պետք էր հիմնական կազմի խաղացող լիներ»:

Դե իսկ վաղվա հանդիպման հնարավոր սցերանի մասին հավաքանի գլխավոր մարզիչն ասում է, որ եթե իր տղաները կարողանան իրենց խաղը խաղալ ու չեզոքացնել մրցակցին, լավ արդյունք կգրանցվի․ - «Եթե Իտալիայի հետ ոչ ոքի խաղանք, դա կգրանցվի որպես լավ արդյունք»:

Վնասվածքի պատճառով վաղը հավաքականին չի օգնի Մարկոս Պիզելին: Նրա մասին խոսելով՝ Գյուլբուդաղյանցը ընդգծեց, որ Պիզելին, Ղազարյանը, Մխիթարյանը երիտասարդ ֆուտբոլիստների համար օրինակ են ծառայում, և ցավալի է, որ նա այժմ թիմի հետ չէ:

Ասուլիսին մասնակցում էր հավաքանի ավագ Հենրիխ Մխիթարյանը, որը տրանֆերային պատուհանի փակման վերջին օրը վարձավճարով տեղափոխվեց իտալական «Ռոմա»:

Մխիթարյանը հայտնեց, ամեն ինչ հենց վերջին օրն է կատարվել․ - «Հենց «Տոտենհեմի» խաղից հետո զանգ ստացա գործակալիցս, տեղեկացա, որ մյուս օրը պետք է մեկնեմ Հռոմ, բուժզննում անցնեմ և արդեն պայմանագիր ստորագրեմ: Կարծում եմ, շատ լավ հնարավորություն է ինձ համար»:

Հավաքականի ավագը խոսեց նաև իր մարզավիճակի մասին, վստահեցրեց, որ ինքը պատրաստ է 100 տոկոսով․ - «Կարող եմ ասել, որ վաղը ավելի լավ կերևա: Ֆուտբոլը չեն խաղում ոտերով, այլ նաև խաղում են ուղեղով: Եթե դու ստիպես քո գլխում, որ պետք է խաղաս 90 րոպե և ավելի, ապա ամեն ինչ հնարավոր է»:

Վաղվա հանդիպումը կմեկնարկի ժամը 20:00-ին:  "
Սպորտ,Մխիթարյան․ «Ռոմա» տեղափոխվելը նոր փուլ սկսելու հիանալի հնարավորություն է ," «Ռոմա»-ի Youtube-ի էջում տեղադրվել է Հենրիխ Մխիթարյանի առաջին հարցազրույցը իտալական ֆուտբոլային ակումբին: Տեսանյութում նա ասում է, որ «Ռոմա» տեղափոխվելը հիանալի հնարավորություն է` իր կարիերայում նոր փուլ սկսելու գերազանց թիմի հետ, և համոզված է՝ միասին կարող են մեծ արդյունքների հասնել:Հայ ֆուտբոլիստը հարցազրույցից մեկ օր առաջ էր Լոնդոնից Հռոմ ժամանել ու ասել է, թե դեռ Հռոմով չի շրջել, բայց գիտի, որ այն զարմանալի քաղաք է: Իտալիայի պատմությանը մի քիչ ծանոթ է, իսկ մարզական կենտրոնի մասին ասել է, թե այն ֆանտաստիկ է:Մխիթարյանը նշել է, որ իհարկե դժվար կլինի՝ նոր մշակույթ է, նոր քաղաք, նոր երկիր, նոր թիմ, ֆուտբոլային ուրիշ խաղաոճ, նոր մարզիչ, բայց կաշխատի ամեն ինչ անել՝ հնարավորինս արագ ադապտացվելու և օգնելու թիմին նպատակներին հասնելու համար: Նա ասել է, թե կձգտի գոլեր խփել, բոլորն էլ իրենց լավ են զգում, երբ գոլ են խփում:Հարձակողական ոճի կիսապաշտպան Մխիթարյանը ֆուտբոլային աշխարհում հայտնի է որպես լավ փոխանցումներ կատարող ֆուտբոլիստ: Տեսանյութում նա նշում է, որ հաճախ են ասում՝ փոխանցումներն ավելին են, քան գոլերը, քանի որ փոխանցումը աշխատանքի կեսից ավելին է: «Եթե հնարավորություն կա գնդակը փոխանցելու ընկերոջդ, որ նա կարողանա գոլ խփել, ավելի լավ է անել դա, քան էգոիստ լինել ու փորձել ինքդ ամեն ինչ անել», - շեշտել է Հայաստանի ֆուտբոլի ազգային հավաքականի ավագը:Հենրիխ Մխիթարյանն ասել է, որ «Ռոմա»-ի խաղացողներին դեռ չի հանդիպել, համոզված է, որ նրանք մեծ հավակնություններ ունեն, բայց առանց ֆաների աջակցության հնարավոր չէ, և կոչ է արել միասին լինել, որպեսզի այս տարի կարողանան կարևոր արդյունքների հասնել:«Ռոմա»-ի գլխավոր մարզիչը պորտուգալացի Պաուլու Ֆոնսեկան է: Իտալական ակումբը նրա հետ երկու տարվա պայմանագիր է կնքել այս ամռանը: Մինչ այդ Ֆոնսեկան մարզել է Դոնեցկի «Շախտյոր»-ը, որտեղ ժամանակին խաղացել է նաև Մխիթարյանը: Հայ ֆուտբոլիստն ասել է, թե հետևել է Ֆոնսեկայի գլխավորած իր նախկին թիմի խաղին, և խաղաոճն իրեն դուր է եկել:   "
Սպորտ,Հենրիխ Մխիթարյանը տեղափոխվում է «Ռոմա»," Իտալական և բրիտանական լրատվամիջոցների հաղորդմամբ` Հենրիխ Մխիթարյանը ժամեր անց «Արսենալ»-ից կտեղափոխվի իտալական «Ռոմա»: Սոցիալական ցանցերում հրապարակված տեսանյութերի համաձայն՝ նա տիկնոջ հետ արդեն իսկ ժամանել է Հռոմի օդանավակայան: Ընդ որում, Մխիթարյանը ոչ թե լոնդոնյան «Արսենալ»-ի, այլ «Ռոմա»-ի դեղնակարմրագույն շարֆով է, որը նա մի քանի վայրկյան հպարտությամբ վեր է բարձրացնում և ցույց տալիս իրեն դիմավորող երկրպագուներին:Իտալական ֆուտբոլային նորություններին հետևող Calciomercato կայքը հաղորդում է, որ հայ կիսապաշտպանը առաջիկա ժամերին բուժզննում է անցնելու, ինչից հետո էլ վերջնականապես կավարտվի նրա փոխանցումը:BBC-ի տեղեկություններով՝ 30-ամյա Մխիթարյանը «Ռոմա» է տեղափոխվում վարձակալության պայմանագրով. իտալական ակումբը նրան «գնելու» պարտավորություն չի ստանձնում, բայց որոշակի գումար է փոխանցում «Արսենալ»-ին որպես վարձավճար, ինչպես նաև վճարում է Մխիթարյանի աշխատավարձը առաջիկա խաղաշրջանի ընթացքում: Թե կոնկրետ ինչ գումարների մասին է խոսքը, BBC-ն չի մանրամասնում:Sky Italy-ն, իր հերթին, նշում է՝ երկու ակումբները համաձայնության են եկել վերջին պահին, քանի որ այսօր արդեն փակվում է նոր ֆուտբոլիստներ հրավիրելու համար իտալական ակումբներին տրված «տրանսֆերային պատուհանը»: «Սա լավ ձեռքբերում է «Ռոմա»-ի մարզիչ Պաուլու Ֆոնսեկայի համար՝ Մխիթարյանը 200 գոլի հեղինակ է և բացարձակ ռեկորդակիր Հայաստանի հավաքականի կազմում խփած գոլերի թվով: Բժշկական զննումներից հետո Մխիթարյանը դեղնակարմիրների հետ պայմանագիր կստորագրի, ինչից հետո նրա կարիերայում կսկսվի արկածներով լի նոր շրջան, այս անգամ՝ Սերիա Ա-ում», - փաստում է իտալական լրատվամիջոցը:Մխիթարյանը լոնդոնյան «Արսենալ» էր տեղափոխվել անցած տարեսկզբին՝ «Մանչեսթր Յունայթեդ»-ից: Անցած մեկ տարում նա «Արսենալ»-ի կազմում ընդհանուր առմամբ 59 հանդիպման է մասնակցել՝ դառնալով 9 գոլի և 13 գոլային փոխանցման հեղինակ: Վերջին
շրջանում Մխիթարյանն առավել պասիվ էր հանդես գալիս, ընթացիկ մրցաշրջանում նա Պրեմիեր լիգայում «Արսենալ»-ի 4 խաղերից միայն մեկում էր դաշտ դուրս եկել մեկնարկային րոպեներից:Ժամանակին, երբ Դորտմունդի «Բորուսիա»-ում էր, Մխիթարյանը կատարյալ վարպետության պահեր էր դրսևորում, որոնք վկայում էին նրա մեծ ներուժի մասին, նշում են բրիտանական պարբերականները, միաժամանակ ընդգծելով՝ նրա հետ կապված հույսերն այդպես էլ չարդարացան, երբ նա տեղափոխվեց «Արսենալ»:Այսօր Հռոմի օդանավակայան ժամանելուն պես լրագրողներից մեկը հարցրել է՝ «Երջանի՞կ եք, որ այստեղ եք»: «Երջանիկ եմ», - արձագանքել է Հայաստանի ֆուտբոլի հավաքականի ավագը:Երեկոյան «Ռոմա» ակումբը իր պաշտոնական կայքէջում հաղորդագրություն հրապարակեց Հենրիխ Մխիթարյանի տեղափոխության մասին: Հաղորդագրության համաձայն՝ մինչև 2020 թվականի հունիսի 30-ը վարձակալության ֆիքսված վճարը կազմում է 3 միլիոն եվրո, համաձայնագիրը ներառում է նաև հնարավոր հավելյալ վճարներ, որոնք կարող են հասնել առավելագույնը 100 հազար եվրոյի: Հայ ֆուտբոլիստը իտալական ակումբում հանդես կգա 77 համարի ներքո:  "
Սպորտ,Մխիթարյանը տեղափոխվում է «Ռոմա»․ լրատվամիջոցներ," Իտալական և բրիտանական լրատվամիջոցների հաղորդմամբ` Հենրիխ Մխիթարյանը ժամեր անց «Արսենալ»-ից կտեղափոխվի իտալական «Ռոմա»:Pagineromaniste կայքը տեսանյութ է հրապարակել, որտեղ երևում է՝ Հայաստանի ֆուտբոլի հավաքականի ավագն արդեն իսկ ժամանել է Հռոմի օդանավակայան:Իտալական Calciomercato-ն, իր հերթին, հաղորդում է, որ հայ կիսապաշտպանը առաջիկա ժամերին բուժզննում է անցնելու, ինչից հետո էլ վերջնականապես կավարտվի նրա փոխանցումը:BBC-ի տվյալներով՝ Մխիթարյանը տեղափոխվում է վարձակալության պայմանագրով, ըստ որի իտալական ակումբը նրան «գնելու» պարտավորություն չի ստանձնում, բայց որոշակի գումար է փոխանցում «Արսենալ»-ին որպես վարձավճար, ինչպես նաև վճարում է Մխիթարյանի աշխատավարձը առաջիկա խաղաշրջանի ընթացքում:Մխիթարյանը լոնդոնյան «Արսենալ» էր տեղափոխվել անցած տարեսկզբին, «Մանչեսթր Յունայթեդ»-ից: Անցած մեկ տարում նա «Արսենալ»-ի կազմում ընդհանուր առմամբ 59 հանդիպման է մասնակցել՝ դառնալով 9 գոլի և 13 գոլային փոխանցման հեղինակ: Վերջին շրջանում Մխիթարյանը առավել պասիվ էր հանդես գալիս, ընթացիկ մրցաշրջանում նա Պրեմիեր լիգայում «Արսենալ»-ի 4 խաղերից միայն մեկում էր դաշտ դուրս եկել մեկնարկային րոպեներից: Մանրամասները տե՛ս այստեղ "
Սպորտ,"«Լավ խաղացին, իսկ 11 մետրանոցները լոտոյի նման բան է». Վարդան Մինասյան"," Հայաստանի չեմպիոն «Արարատ-Արմենիա»-ի համար եվրոպական մրցաշրջանն ավարտված է, հայկական ակումբը չի խաղա ՈւԵՖԱ-ի Եվրոպա լիգայի խմբային փուլում, չնայած դրան ընդամենը կես քայլ էր մնում։ Պատմական հաջողությունը այնքան մոտ էր, որ Լյուքսեմբուրգ էին մեկնել ակումբի սեփականատեր, ռուսաստանաբնակ գործարար Սամվել Կարապետյանն ու Հայաստանի ֆուտբոլի ֆեդերացիայի (ՀՖՖ) նախագահ Արթուր Վանեցյանը:Երևանյան հաղթանակը առաջին անգամ Եվրոպա լիգայի խմբային փուլ հասնելու մեծ հույսեր էր պարգևել բոլորին. սեփական հարկի տակ մեկ շաբաթ առաջ տեղի ունեցած հանդիպումն ավարտվել էր 2։1 հաշվով։Իսկ ահա պատասխան խաղի մեկնարկը հայկական թիմի առավելությամբ անցավ։ Առաջին կեսի միջնամասում էլ «Արարատ-Արմենիա»-ն հաշիվը բացելու իրական հնարավորություն ստացավ, սակայն ռուս ֆուտբոլիստ Անտոն Կոբյալկոն վրիպեց 11 մետրանոց նշակետից։ Այդուհանդերձ, Հայաստանը ներկայացնող թիմի գրոհները հաջողությամբ պսակվեցին, 24-րդ րոպեին գոլի հեղինակ դարձավ Մաիլսոն Լիման։ Առաջին կեսն այդպես էլ ավարտվեց։ Դիմակայության չորրորդ 45 րոպեն էապես տարբերվեց նախորդներից, «Դյուդելանժ»-ն ընդմիջումից հետո բացահայտ առավելություն ուներ և խաղակեսի հենց մեկնարկին հավասարեցրեց հաշիվը։«Արարատ-Արմենիա»-ի մրցակցին դա բավարար չէր, հակամարտությունը փրկելու և խաղը գոնե լրացուցիչ ժամանակ տեղափոխելու համար նրանց ևս մեկ գնդակ էր պետք։ «Դյուդելանժ»-ի ֆուտբոլիստները ճնշումն ավելացրին, վտանգավոր գրոհները հաջորդում էին մեկը մյուսին, իսկ «Արարատ-Արմենիա»-ի ֆուտբոլիստների մոտ հարձակման գծում մեծ հաշվով ոչինչ չէր ստացվում։ Ի վերջո, Լյուքսեմբուրգը ներկայացնող թիմը հիմնական ժամակի ավարտից ընդամենը 20 րոպե առաջ, խփեց նաև երկրորդ գնդակը՝ հավասարեցնելով դիմակայության ընդհանուր հաշիվը։Խաղը տեղափոխվեց լրացուցիչ ժամանակ, այդ 30 րոպեների ընթացքում էլ ոչինչ չորոշվեց ու 11 մետրանոց հարվածաշար։ «Արարատ- Արմենիա»-ի բուլղարացի խաղացող Գեորգի Պաշովը վրիպեց՝ վերջ դնելով թիմի եվրոպական մրցաշրջանին։Հետխաղային ասուլիսի ընթացքում «Արարատ-Արմենիա»-ի գլխավոր մարզիչ Վարդան Մինասյանը նախ շնորհավորեց մրցակցին, ապա ընդգծեց՝ չնայած պարտությանը, թիմը լավ գործ է արել։«Նոր հանդերձարանում շնորհակալություն եմ հայտնել տղաներին ու իմ աջակցություն եմ ցուցաբերել իրենց», - նշեց «Արարատ-Արմենիա»-ի գլխավոր մարզիչը։Մինասյանի խոսքով՝ խաղն այնպիսին էր, որ ֆուտբոլիստներին քննադատել չի կարող:«Լավ խաղացին, իսկ 11 մետրանոցները լոտոյի նման բան է», - ասաց Մինասյանը։Խոսելով հանդիպմանը ներկա ակումբի սեփականատեր Սամվել Կարապետյանի մասին, Մինասյանը հայտնեց, որ նա թիմի հետ սովորաբար չի շփվում, սակայն ընդգծեց, որ աջակցում է նրանց, թիմը ոչնչի կարիք չունի:Ի դեպ, նա խաղից հետո շնորհակալություն է հայտնել թիմին. «Չնայած, որ հաղթանակին հասնելու համար մեզ ընդամենը մեկ գնդակ չբավականացրեց, թիմը հանդես եկավ բարձր մակարդակով՝ ցուցադրելով իր իրական համախմբվածությունն ու նպատակասլացությունը»:«Ցանկանում եմ շնորհակալություն հայտնել ֆուտբոլիստներին և մարզչական շտաբին պայքարի և հաղթանակի հասնելու ձգտման համար: Առանձնահատուկ շնորհակալություն եմ ուզում հայտնել այն բազմաթիվ երկրպագուներին, ովքեր աջակցում էին մեր ֆուտբոլիստներին, ինչպես նաև մեր բոլոր հայրենակիցներին: Սա արժանավայել խաղ էր: Այժմ մենք ունենք ազգային թիմ, որով կարող ենք հպարտանալ:
Վստահ եմ, որ ակումբին ապագայում դեռ շատ հաջողություններ են սպասում», - նշել է նա։ "
Սպորտ,"Վարդան Մինասյան․ Մենք պետք է նույն կերպ խաղանք՝ պաշտպանվելիս ագրեսիվ, էֆեկտիվ՝ հարձակման գծում"," Մեկ շաբաթ առաջ Երևանում Հայաստանի չեմպիոնը դրամատիկ պայքարում վերջին րոպեին խփած գոլի շնորհիվ 2:1 հաշվով հաղթանակ կորզեց Լյուքսեբուրգը ներկայացնող թիմից։

Հայկական ակումբին խմբային փուլից ընդամենը մեկ քայլ է բաժանում․ եթե պատասխան խաղն ավարտվի «Արարատ-Արմենիա»-ին ձեռնտու հաշվով, ապա արդեն վաղը Մոնակոյում խմբային փուլի վիճակահանության ընթացքում կհնչի նաև հայաստանյան թիմի անունը։

Հշեցնենք, որ «Արարատ-Արմենիա»-ի արդեն իսկ գրանցած արդյունքը բացառիկ է անկախ Հայաստանի ֆուտբոլի պատմության մեջ․ Հայաստանը ներկայացնող որևէ ակումբ այս փուլին երբեք չի հասել։

Հայաստանի չեմպիոնը եվրոպական մրցաշրջանը սկսեց Չեմպիոնների լիգայի որակավորման փուլից՝ ուժերը չափելով շվեդական «Աիկ»-ի հետ: Այդ դիմակայությունում հայկական ակումբը պարտվեց՝ 4:3 ընդհանուր հաշվով, սակայն ՈւԵՖԱ-ի կանոնակարգի համաձայն հնարավորություն ստացավ շարունակել պայքարը Եվրոպա լիգայի որակավորման երկրորդ փուլում: Մրցակիցը Ջիբրալթարը ներկայացնող «Լինկոլն»-ն էր, և երկու խաղերի արդյունքում «Արարատ-Արմենիա»-ն հաղթանակ տարավ ընդհանուր 4:1 հաշվով: Երրորդ փուլում Հայաստանի չեմպիոնը մրցեց Վրաստանի անցած առաջնության հաղթող «Սաբուրթալո»-ի հետ: Այդ դիմակայության երևանյան մասը ավարտվեց հայկական ակումբի ցավալի պարտությամբ, սակայն պատասխան խաղում «Արարատ-Արմենիա»-ի տղաները երկու անպատասխան գնդակ ուղարկեցին մրցակցի դարպասը ու անցան արդեն այս փուլ։

Նախախաղային ասուլիսի ընթացքում թիմի գլխավոր մարզիչ Վարդան Մինասյանը ընդգծեց, որ թեև ոչ ոքին էլ բավարար է, բայց այդ արդյունքն իրենց չի գոհացնի․ - «Մենք պետք է նույն կերպ խաղանք՝ պաշտպանվելիս ագրեսիվ, էֆեկտիվ՝ հարձակման գծում»:

Մինասյանը հավանում է «Դյուդելանժ»-ի խաղաոճը․ - «Նրանք սիրում են գնդակով խաղալ, տիրել գնդակին: Պետք չէ նրանց ժամանակ ու տարածություն տալ»:

«Արարատ Արմենիա»-ն խմբային փուլ անցնելու դեպքում պատմական հաջողություն կգրանցի:Այդուհանդերձ, ըստ Մինասյանի, խաղից առաջ ֆուտբոլիստներին հավելյալ ոգևորել պետք չէ․ - «Հակառակը, իրենց ավելի շատ պետք է թուլացնել էսպիսի խաղերից առաջ, որպեսզի իրենք չափից շատ պատասխանատվություն չվերցնեն իրենց վրա: Որովհետև դա կարող է հակառակ բաների բերի»:

Ինչ վերաբերում է իր գլխավորած թիմի խաղին ընդհանրապես, Մինասյանն անկեղծանում է՝ համագործակցության մասով այն դեռ իրեն չի գոհացնում․ - «Դա միանգամից չի լինի: Եթե չեմ սխալվում, երկու ամիս է ընդամենը թիմը իրար հետ: 5 թե 6 նոր խաղացող ունենք: Բացի Եվրոպա լիգայից, մեզ պետք է, որ իրենք հարմարվեն Հայաստանի առաջնությանը»:

Չնայած պատասխան խաղից առաջ բուքմեյքերներն ավելի շատ հավատում են «Արարատ-Արմենիա»-ի խմբային փուլ դուրս գալուն, Մինասյանը 50-50 է գնահատում շանսերը։Հանդիպումը կհեռարձակի Հանրային հեռուստաընկերությունը: Հայկական ակումբը նաև բացօթյա դիտում է կազմակերպել Կարապի լճի տարածքում և Սարյան - Մաշտոց հատվածում բացված նոր այգում:  "
Սպորտ,«Արարատ-Արմենիա»-ն կարևոր հաղթանակ տարավ դրամատիկ պայքարում," Երևանի «Արարատ-Արմենիա»-ն կարևոր հաղթանակ տարավ ՈՒԵՖԱ-ի Եվրոպա լիգայի փլեյօֆ փուլի առաջին շատ դրամատիկ խաղում: Հայաստանի չեմպիոնը Լյուքսեմբուրգը ներկայացնող «Դյուդելանժ» թիմի հետ հանդիպման հաղթական գոլը խփեց մրցավարի ավելացրած ժամանակում։Խաղի 22-րդ րոպեին հաշիվը բացեց Մաիլսոն Լիման գլխի գեղեցիկ հարվածով, առաջին խաղակեսն այդպես էլ ավարտվեց, սակայն ընդմիջումից հետո «Արարատ-Արմենիա»-ի մրցակիցը կարողանում էր սուր գրոհներ կազմակերպել, արդյունքում հայկական ակումբը 68-րդ րոպեին գոլ բաց թողեց։Այդուհանդերձ, «Արարատ-Արմենիա»-ի ֆուտբոլիստները չընկճվեցին, գլխավոր մարզիչ Վարդան Մինասյանն էլ փոփոխություններով փորձեց ուժեղացնել խաղը, ինչն էլ հաջողություն բերեց հայկական ակումբին: Փոխարինման դուրս եկած Լուիս Օգանան խաղի ավարտից մեկ րոպե առաջ աջ եզրում հիանալի անցումից հետո գնդակն ուղարկեց կենտրոն, ևս մեկ փոխանցում, և՝ 2:1․ հաղթական գոլի հեղինակ դարձավ նույնպես փոխարինման դուրս եկած Իլյա Անտոնովը։Հետխաղային ասուլիսի ընթացքում Վարդան Մինասյանն ընդգծեց, որ հանդիպումը բարդ էր, հավելելով՝ սցենարն այնպիսին էր, որ կարող էր հաղթել թիմերից յուրաքանչյուրը:«Կարևոր բանը, որ էսօր ինձ գոհացրեց, դա մեր թիմի բնավորությունն էր, որը ցույց տվեցինք վերջին 15-20 րոպեներին», - ասաց «Արարատ-Արմենիա»-ի գլխավոր մարզիչը:Խաղի միջնամասում հայաստանյան ակումբի մրցակիցը դաշտի կենտրոնում առավելություն ուներ, սակայն ի տարբերություն «Արարատ-Արմենիա»-ի նախորդ մրցակցի՝ վրացական «Սաբուրթալո»-ի դեմ առաջին խաղի, Վարդան Մինասյանը դա չպայմանավորեց թիմի ֆունկցիոնալ վիճակով: «Եթե թիմը վերջին 15-20 րոպեն ավելացնում է, դա նշանակում է՝ մենք ֆիզիկապես էսօր չենք զիջել: Հենց հիմա էլ մենք նայում էինք իրենց ցուցանիշները՝ իրենք շատ լավ հանդիպում են անցկացրել»:«Արարատ-Արմենիա»-ի հաղթանակին անդրադարձավ նաև վարչապետ Նիկոլ Փաշինյանը: Երեկ երեկոյան նա իր ֆեյսբուքյան էջում գրեց․ - «Երբ «Արարատը» կրկին հաղթող է: Շնորհավորում եմ բոլորիս»:«Դյուդելանժ»-ի դեմ պատասխան հանդիպումը կկայանա սեպտեմբերի 29-ին Լյուքսեմբուրգում: "
Սպորտ,«Արարատ-Արմենիա»-ն հաղթեց Եվրոպա լիգայի փլեյօֆի առաջին խաղում," Երևանի «Արարատ-Արմենիա» ակումբը հաջողության հասավ ՈՒԵՖԱ-ի Եվրոպա լիգայի որակավորման վերջին փուլի՝ փլեյօֆի առաջին խաղում՝ 2:1 հաշվով հաղթելով Լյուքսեմբուրգի «Դյուդելանժ» թիմին:Հինգշաբթի երեկոյան Վազգեն Սարգսյանի անվան Հանրապետական մարզադաշտում կայացած հանդիպման հաշիվը բացեց Հայաստանի գործող չեմպիոնը՝ 22-րդ րոպեին մրցակցի դարպասը գրավեց Մայլսոն Լիման, 68-րդ րոպեին Դանել Սինանին հավասարեցրեց հաշիվը, իսկ խաղի հիմնական ժամանակին մրցավարի ավելացրած 3-րդ րոպեին Իլյա Անտոնովը խփեց հաղթական գոլը:Պատասխան հանդիպումը կկայանա օգոստոսի 29-ին Լյուքսեմբուրգում:  "
Սպորտ,«Արարատ-Արմենիա»-ն այսօր Երևանում կանցկացնի Եվրոպա լիգայի փլեյօֆի առաջին հանդիպումը," Այսօր երեկոյան Երևանի Վազգեն Սարգսյանի անվան Հանրապետական մարզադաշտում մեծ ֆուտբոլային իրադարձություն է տեղի ունենալու՝ անկախ Հայաստանի պատմության մեջ առաջին անգամ հայկական ակումբը հանդես կգա Եվրոպա լիգայի փլեյօֆ փուլում․ «Արարատ-Արմենիա»-ի մրցակիցը Լյուքսեմբուրգը ներկայացնող «Դյուդելանժ»-ն է:Հայկական ակումբն այս փուլին հասավ Վրաստանի նախորդ առաջնության չեմպիոն «Սաբուրթալո»-ի արգելքը մեծ դժվարությամբ հաղթահարելով․ Երևանում «Արարատ-Արմենիա»-ն պարտվել էր 1:2 հաշվով, սակայն պատասխան խաղում հայկական ակումբի ֆուտբոլիստները կարողացան երկու գնդակ ուղարկել մրցակցի դարպասը՝ սեփականն անառիկ պահելով։Խմբային փուլին մեկ քայլ է մնացել, ճանապարհին Լյուքսեմբուրգի չեմպիոն «Դյուդելանժ»-ն է, որն, ի դեպ, Եվրոպա լիգայի անցած մրցաշրջանում խաղացել է խմբային փուլում:Նախախաղային ասուլիսի ընթացքում «Արարատ-Արմենիա»-ի գլխավոր մարզիչ Վարդան Մինասյանն ընդգծեց մրցակցի եվրոպական հանդիպումների փորձը․ - «Կոնկրետ էդ կոմպոնենտներով իրենք մեզ գերազանցում են, այսինքն՝ փորձ ունեն: Մենք կազմն էլ նայել ենք՝ իրոք, շատ լեգեոներներ կան՝ գերմանացիներ, բելգիացիներ կան»:Մինասյանի գործընկեր Էմիլյո Ֆերեյրան էլ հայտնեց՝ անցած մրցաշրջանից հետո բազմաթիվ ֆուտբոլիստներ հեռացել են թիմից, և հավելեց, որ թիմի ներկայիս վիճակն անցած տարվա համեմատ այլ է: «Այդպիսով, չեմ կարծում, որ պետք է ֆավորիտների մասին խոսել, որովհետև մենք երիտասարդ ու նոր թիմ ենք, չեմ կարծում, որ այս պարագայում դու կարող ես մի խաղում ֆավորիտ լինել», - նշեց լյուքսեմբուրգյան ակումբի մարզիչը:Արդեն հանդիպման հնարավոր ընթացքի մասին խոսելիս Մինասյանը կարևորեց հանգստության պահպանումը․ - «Ավելորդ լարվածություն պետք է չլինի մեր խաղի մեջ: Եթե դա լինի, ինձ թվում է՝ մենք կարող ենք ցույց տալ էն, ինչ որ մենք պլանավորել ենք»:Խաղի պատմական լինելու մասին թիմը, ըստ Մինասյանի, չպետք է մտածի, քանի որ դա, մասնագետի խոսքով, նույնպես լարվածություն է ստեղծում․ - «Առաջին անգամ ենք մասնակցում, կամ ինչ կլինի, ինչ կտա մեզ․․․ Մենք կոնկրետ խաղի վրա պետք է կենտրոնանանք ու կոնկրետ մեր առաջադրանքի վրա»:Երկու շաբաթ առաջ վրացական ակումբի հետ առաջին խաղում երևում էր «Արարատ-Արմենիա»-ի ոչ լավ ֆիզիկական վիճակը, դա արձանագրել էր անձամբ Մինասյանը, սակայն «Սաբուրթալո»-ի հետ պատասխան և Հայաստանի առաջնության վերջին խաղերը, ըստ մարզչի, ցույց տվեցին, որ ֆիզիկականը բարելավվում է: «Ու եթե համեմատենք նույն Լյուքսեմբուրգի հետ, իրենց մոտ էլ խաղերը էդքան շատ չեն, <...> այսինքն` մենք երևի հավասար պայմաններում ենք էս առումով», - ասաց «Արարատ-Արմենիա»-ի մարզիչը:«Դյուդելանժ»-ի գլխավոր մարզչի կարծիքով՝ իր թիմին բարդ փորձություն է սպասում: Էմիլյո Ֆերեյրան ընդգծեց՝ իրենց մրցակիցը հոգեբանական լավ վիճակում է արտագնա խաղում քամբեքի շնորհիվ։Լրագրողները հետաքրքրվեցին՝ ո՞ւմ կառանձնացնի մասնագետը հայկական ակումբի կազմում: «Անուններով չէ, համարները կասեմ՝ 6-ը, 20-ը, 15-ը, 63-ը, 8-ը, 10-ը չգիտեմ՝ կխաղա, թե ոչ, 94-ը, 27-ը, 32-ը, 77-ը, ես բոլորին գիտեմ», - արձագանքեց Ֆերեյրան:Հանդիպումը կմեկնարկի ժամը 19-ին:  "
Սպորտ,«Վրաստան էինք գնացել հաղթելու համար». «Արարատ Արմենիա»-ին դիմավորեցին աղ ու հացով," Երեկ «Արարատ Արմենիա»-ն Թբիլիսիում տեղի «Սաբուրթալո»-ի դարպասը երկու անպատասխան գնդակ ուղարկելով պատմական հաջողության հասավ։ Երկու խաղերի արդյունքում 3։2 Երևանյան ակումբի օգտին և Վարդան Մինասյանի գլխավորած թիմը Երվրոպա լիգայի play-off-ում է։Արդեն հաջորդ play-off փուլի շրջանակում «Արարատ Արմենիա»-ն կընդունի Լյուքեսմբուրգի չեմպիոն «Դուդելանժ»-ին, որի արգելքն էլ հաղթահարելու դեպքում հայկական ակումբը կխաղա արդեն խմբային մրցաշարում, ինչը տարիներ առաջ անիրականանալի երազանք էր հայ երկրպագուների համար։Թբիլիսյան դիմակայության ընթացքն այսպիսին էր՝ նախ խաղի 10-րդ րոպեին եզրից ստացած փոխանցումից հետո հաշիվը բացեց հայկական ակումբի ռուս հարձակվող Անտոն Կոբյալկոն, դե իսկ արդեն երկրորդ կեսի ընթացքում դաշտ փոխարինման մտած Պետրոս Ավետիսյանը 67-րդ րոպեին հստակ իրացնելով մրցակցի դարպասին նշանակված 11 մետրանոցը կրկնապատկեց իր թիմի առավելությունը։Հանդիպումից հետո ակումբի գլխավոր մարզիչ Վարդան Մինասյանը հայտնեց, իր տղաները տակտիկապես ճիշտ ֆուտբոլ խաղացին. «Կարողացանք երկու կեսերում էլ պահել բարձր տեմպը, վերջում ճնշումը մեր վրա մի քիչ մեծացավ, բայց դա բնական էր, մենք կարողացանք մեր փոփոխություններով մի քիչ այդ ճնշումը թուլացնել»։Հայկական ակումբը տուն վերադառնալու ճամփան բռնեց այսօր առավոտյան, Բագրատաշենի անցակետում նրանց աղ ու հացով դիմավորեցին։Արդեն Երևանում դիմակայության հաղթական գոլի հեղինակ դարձած Պետրոս Ավետիսյանը «Ազատության» հետ կիսվեց իր տպավորություններով։«Շատ լավ տպավորություններ են խաղից, հաղթական տպավորություններ են։ Վրաստան էինք գնացել հաղթելու համար, հաջորդ փուլ դուրս գալու և շատ ուրախ ենք, որ կարողանանք հասնել դրան։ Գոլի հեղինակ դարձա, շատ ուրախ եմ դրա համար, որ հետո պարզվեց, որ հաղթական է։ Մեզ երկու գոլ էր պետք հաղթելու համար և շատ ուրախ եմ, որ կարողացանք թիմի առջև դրված խնդիրը լուծել», - ասաց Ավետիսյանը։Չնայած իրենց պատմական հաջողությանը, տղաներն իրենց հաղթանակը արտառոց կերպով չեն նշել, պարզապես ողջ թիմով ընթրել են։Երիտասարդ ֆուտբոլիստն իրենց հաջորդ մրցակցի՝ Լյուքսեմբուրգի չեմպիոն «Դուդելանժ»-ի մասին առայժմ ոչինչ չի կարող ասել. «Երկրորդ օրն է, որ հաղթել ենք, երեկ ենք հաղթել, դեռ ոչ մի գաղափար չունենք, թե ինչ թիմ է լինելու, բայց մարզչական շտաբը կներկայացնի, դեռ ժամանակ ունենք ու կվերլուծենք նրանց ուժեղ ու թույլ կողմերը և կպատրաստվենք այդ հանդիպմանը»։«Արարատ Արմենիա» ֆուտբոլային ակումբի տնօրեն Պողոս Գալստյան էլ «Ազատության» հետ զրույցում թիմին շնորհակալություն հայտնեց ու ասաց՝ մեծ գործ են արել։«Իրենք արեցին, կարելի է ասել, անհնարինը, որովհետև հայկական ակումբների մեջ առաջին դեպքն է, որ մենք անցնում ենք արդեն չորրորդ փուլը», - ընդգծեց Գալստյանը։Պողոսյանի խոսքով հիմա պատրաստվելու են Հայաստանի բարձրագույն խմբի առաջնության առաջիկա խաղին, որից հետո կկենտրոնանան «Դուդելանժ»-ի հետ կարևոր հանդիպման վրա։ "
Սպորտ,«Լիվերպուլ»-ը նվաճեց ՈՒԵՖԱ-ի սուպերգավաթը," Անգլիական «Լիվերպուլ» ակումբը նվաճեց ՈՒԵՖԱ-ի սուպերգավաթը: Չեմպիոնների լիգայի այս տարվա հաղթողը չորեքշաբթի ուշ երեկոյան Ստամբուլի «Բեշիքթաշ Փարք» մարզադաշտում կայացած դրամատիկ խաղում առավելության հասավ անգլիական Պրեմիեր լիգայի մեկ այլ ակումբի՝ Եվրոպա լիգայի հաղթող «Չելսի»-ի նկատմամբ:Հանդիպման հիմնական ժամանակն ավարտվեց ոչ-ոքի՝ 1:1 հաշվով, ևս մեկական գոլ թիմերը փոխանակեցին հավելյալ 30 րոպեների ընթացքում: Հաղթողը որոշվեց հետխաղյա 11-մետրանոցներով, երբ «Լիվերպուլ»-ը մեկ գնդակով գերազանցեց մրցակցին՝ իրացնելով առաջին բոլոր հինգ հարվածները:  "
Սպորտ,«Արարատ-Արմենիա»-ն՝ Եվրոպա լիգայի փլեյօֆում," Երևանի «Արարատ-Արմենիա» ակումբը անցավ ՈՒԵՖԱ-ի Եվրոպա լիգայի փլեյօֆ, որտեղ հաջողության հասնելու դեպքում հանդես կգա հեղինակավոր մրցաշարի խմբային փուլում:Այսօր երեկոյան Թբիլիսիի Միխեիլ Մեսխիի անվան մարզադաշտում կայացած որակավորման երրորդ փուլի պատասխան խաղում «Արարատ-Արմենիա»-ն 2:0 հաշվով առավելության հասավ տեղի «Սաբուրթալո» ակումբի նկատմամբ և հաղթեց երկու հանդիպումների ընդհանուր արդյունքով. օգոստոսի 6-ին առաջին խաղում Երևանում Հայաստանի գործող չեմպիոնը պարտվել էր 1:2 հաշվով:Գոլերի հեղինակներ այսօր դարձան Անտոն Կոբյալկոն՝ 10-րդ, և Պետրոս Ավետիսյանը՝ 67-րդ րոպեներին:Փլեյօֆում «Արարատ-Արմենիա»-ի մրցակիցը կլինի Լյուքսեմբուրգի «Դյուդելանժ» ակումբը:Նշենք, որ առաջին անգամ հայաստանյան ակումբը նվաճում է ՈՒԵՖԱ-ի ակումբային մրցաշարի փլեյօֆում հանդես գալու իրավունք:Վարչապետ Նիկոլ Փաշինյանը Ֆեյսբուքում գրել է․ - «Արարատ-Արմենիա». կեցցե'ք տղերք: Շնորհակալ եմ ֆուտբոլային աննախադեպ հաղթանակի համար: Հիշեցնեմ Հայաստանի մեգանպատակներից մեկը, որ հրապարակեցի օգոստոսի 5-ին, Ստեփանակերտում. մինչև 2050 թվականը ֆուտբոլի Հայաստանի հավաքականը դարձնել Եվրոպայի և/կամ աշխարհի առաջնության մեդալակիր: Սկսում ենք հիմա»:Մրցաշարի որակավորման երրորդ փուլի հայաստանյան մյուս մասնակիցը՝ Երևանի «Փյունիկ»-ը վաղը կհյուրընկալվի Անգլիայի Պրեմիեր լիգայի «Վուլվերհեմփթոն» ակումբին. օգոստոսի 8-ին առաջին խաղում սեփական հարկի տակ հայաստանյան թիմը պարտվել է 0:4 հաշվով:  "
Սպորտ,Չնայած պարտությանը՝ «Վուլվերհեմփթոն»-ի հետ հանդիպումը մեծ փորձ էր․ «Փյունիկ»-ի մարզիչ," Հինգշաբթի երեկոյան Վազգեն Սարգսյանի անվան հանրապետական մարզադաշտում Երևանի «Փյունիկ»-ը չորս անպատասխան գնդակ ընդունեց անգլիական «Վուլվերհեմփթոն»-ից: ՈՒԵՖԱ-ի Եվրոպա լիգայի որակավորման երրորդ փուլի հանդիպումը անկախ Հայաստանի ֆուտբոլի պատմության մեջ առաջին հայ - անգլիական դիմակայությունն էր։Հանդիպման առաջին րոպեներն անցան քիչ թե շատ հավասար պայքարում, ինչպես նախախաղային ասուլիսի ընթացքում ընդգծել էր հայկական ակումբի գլխավոր մարզիչ Ալեքսանդր Տարխանովը՝ կարևոր էր «Վուլվերհեմփթոն»-ին տարածություն չտալ, այլապես Անգլիայի Պրեմիեր լիգայի նախորդ մրցաշրջանի արդյունքներով 7-րդ տեղը զբաղեցրած ակումբի ֆուտբոլիստներն իրենց հնարավորությունները արագ կիրացնեն։ Մինչ առաջին խաղակեսի միջնամասը «Փյունիկ»-ին հաջողվում էր կատարել մարզչի առաջադրանքը, սակայն 29-րդ րոպեին հայկական ակումբը գոլ ընդունեց, սխալներն էլ շատացան: Արդյունքում՝ «Փյունիկ»-ի ֆուտբոլիստները մինչև խաղավարտ ևս երեք անգամ գնդակը դուրս բերեցին իրենց դարպասից։ Հյուրերի կազմում աչքի ընկան Մեթ Դոերթին, Ռուբեն Նևիշը, իսկ Ռաուլ Խիմենեսը դուբլի հեղինակ դարձավ։Հետխաղային ասուլիսի ընթացքում «Փյունիկ»-ի գլխավոր մարզիչն ընդգծեց՝ այդպիսի սխալներ թույլ տալ չէր կարելի: «Այլ մակարդակի թիմի հետ, օրինակ՝ «Շկուպի»-ի կամ «Յաբլոնեց»-ի, այդքան չէինք սխալվում, մակարդակն այդքան բարձր չէր, իսկ այսօրվա մրցակցի մակարդակը բարձր էր, մեկը մեկի դեմ պայքարներում լավ էին խաղում, ծանր էր նրանց հետ մրցելը», - ասաց Տարխանովը:Չնայած կրած պարտությանը, հայկական ակումբի գլխավոր մարզչի խոսքով՝ հանդիպումը մեծ փորձ էր թիմի համար: «Մինչ այս չորս խաղ էինք անցկացրել, երկու հաղթանակ տարել, ևս երկու խաղ ոչ-ոքի ավարտել: Կարծում եմ՝ մենք միջին բարձր որակի թիմ ենք դարձել», - հայտարարեց նա:«Վուլվերհեմփթոն»-ի գլխավոր մարզիչ Նունու Էշպիրիտու Սանտուն էլ կարծիք հայտնեց, որ «Փյունիկ»-ը հանդիպումը լավ էր սկսել: «Բայց հետո կարողացանք լավ կազմակերպվել, գոլերն էլ օգնեցին, կարծում եմ՝ լավ խաղ անցկացրինք», - հավելեց նա:Անգլիական ակումբի գլխավոր մարզիչը, խոսելով «Փյունիկ»-ի մասին, ընդգծեց՝ հայկական ակումբը լավ թիմ ունի:Պատասխան հանդիպումը կկայանա հաջորդ շաբաթ Անգլիայում: Ալեքսանդր Տարխանովի խոսքով՝ փորձելու են խաղից առաջ վերլուծել դիմակայության առաջին մասը: «Հավանաբար այն սխալները, որոնք այսօր թույլ տվեցինք, չենք կրկնի», - ասաց «Փյունիկ»-ի մարզիչը:Հանրապետական մարզադաշտում հանդիպմանը հետևում էր ավելի քան 11 հազար երկրպագու: "
Սպորտ,"Անգլիական Պրեմիեր լիգայի ակումբը՝ Երևանում․ ֆավորիտներ չկան, ասում է «Փյունիկ»-ի մարզիչը"," Այսօր երեկոյան Երևանի Վազգեն Սարգսյանի անվան հանրապետական մարզադաշտում պատմական հանդիպում է լինելու՝ անկախ Հայաստանի պատմության մեջ առաջին անգամ հայաստանյան խոտածածկի վրա անգլիական թիմ կխաղա․ ՈՒԵՖԱ-ի Եվրոպա լիգայի որակավորման երրորդ փուլում Երևանի «Փյունիկ»-ը կընդունի Անգլիայի Պրեմիեր լիգայի ավարտված մրցաշրջանում 7-րդ տեղը զբաղեցրած «Վուլվերհեմթոն»-ին, որի կազմում հանդես են գալիս այնպիսի ֆուտբոլիստներ, ինչպիսիք են Եվրոպայի չեմպիոն Ռուի Պատրիսիուն, Ժոաո Մոուտինյոն և այլ հայտնի անուններ։Չնայած մրցակցի զորեղությանը՝ հայկական ակումբի գլխավոր մարզիչ Ալեքսանդր Տարխանովը երեկ նախախաղային ասուլիսի ընթացքում կարծիք հայտնեց, որ «Փյունիկ»-ը կարող է հասնել հաջողության, եթե պաշտպանությունում ուշադիր խաղա՝ մրցակցին թույլ չտալով դրսևորվել:«Լավ ֆուտբոլիստներ ունեն, բայց աստղեր չեն, իրենց դեմ հնարավոր է խաղալ», - ասաց Տարխանովը:Նրա խոսքով՝ կարգով ավելի բարձր թիմերի դեմ խաղերում կարևոր է ֆուտբոլիստներին հոգեբանորեն նախապատրաստել, որ չվախենան ու չընկճվեն. - «Որովհետև բոլորը ֆուտբոլ խաղալ գիտեն, մենք էլ լավ գիտենք, իսկ հոգեբանական դրվագները կարող են կա՛մ ճնշել, կա՛մ ընդհակառակը՝ բացել թիմին»:Հայկական ակումբի գլխավոր մարզչի գնահատմամբ, իրենց ու մրցակցի խաղաոճերը համընկնում են՝ երկուսն էլ կոմբինացիոն ֆուտբոլ են փորձում խաղալ: «Հետաքրքիր է՝ ինչպես մեզ կդրսևորենք իրենց ֆոնին», - ասաց նա:Ըստ Տարխանովի՝ «Վուլվերհեփթոն»-ն ուժեղ է հատկապես հարձակման գծում. - «Շատ լավ դիսպետչեր ունեն՝ Մոուտինյոն, լավ հարձակվող՝ Մեքսիկայի հավաքականի խաղացող Խիմենեսը, նրանց անգամ սանտիմետր չի կարելի տալ, որովհետև միանգամից իրացնում են պահերը»:Չնայած ֆուտբոլային աշխարհը դիմակայության ակնհայտ ֆավորիտ է համարում անգլիական ակումբին, Տարխանովն ընդգծում է՝ ֆավորիտներ չկան, ամեն ինչ խաղը ցույց կտա:«Վուլվերհեմփթոն»-ը Երևան ժամանեց երեկ ուշ երեկոյան: Ակումբի գլխավոր մարզիչ Նունու Էշպիրիտու Սանտուի նախախաղային ասուլիսը տեղի էր ունեցել Անգլիայում, սակայն հայ լրագրողները նույնպես հնարավորություն ունեցան հարցեր ուղղելու պորտուգալացի մասնագետին «Զվարթնոց» օդանավակայանում:«Փյունիկ»-ի մրցակցի գլխավոր մարզչի խոսքով՝ բարդ հանդիպում է լինելու: «Փյունիկ»-ը շատ լավ թիմ է, բարդ խաղ է լինելու, ուրախ ենք Հայաստանում լինելու համար», - հայտարարեց Նունու Էշպիրիտու Սանտուն: Անգլիական ակումբի մարզիչն ընդգծեց՝ «Փյունիկ»-ի կազմում չի ցանկանում առանձնացնել ինչ-որ մեկին, հավելելով, որ կարևորը թիմային խաղն է։Ֆուտբոլային մեկնաբան Սուրեն Բաղդասարյանը հետաքրքիր խաղի ակնկալիքներ ունի: Նրա խոսքով՝ այս հանդիպումը «Փյունիկ»-ի համար սեփական ուժերը չափելու լավ հնարավորություն է:Հիշելով Տարխանովի խոսքերը, Բաղդասարյանն ընդգծում է՝ հայկական ակումբը մրցակցին տարածություն չպիտի տա:«Վախենալու ոչինչ չկա, «Փյունիկ»-ը պետք է համարձակ և անկաշկանդ խաղա, որովհետև իրեն որևէ մեկը չի մեղադրի, սա պարզապես շատ լավ հնարավորություն է», - «Ազատության» հետ զրույցում ընդգծեց ֆուտբոլային մեկնաբանը:Հանդիպումը կմեկնարկի ժամը 20-ին, բուքմեյքերները դիմակայության ակնհայտ ֆավորիտ են համարում հյուրերին, իսկ «Փյունիկ»-ի հաղթանակի գործակիցը անցնում է 14-ից։    "
Սպորտ,Հայաստանի դատապարտյալների թիմը չորրորդ տեղը գրավեց միջազգային մրցաշարում," Հայաստանի դատապարտյալների թիմը արագ շախմատի միջազգային առաջնությունում երեկ երեկոյան յոթ երկրների շարքում զբաղեցրեց չորրորդ հորիզոնականը՝ հաղթանակ տանելով Բրազիլիայի, Անգլիայի և Բելառուսի թիմերի նկատմամբ։Արմավիրի բանտի գրադարանը երկու օր վերածվել էր մրցաշարի սենյակի, որտեղ համակարգիչների առջև նստած հայաստանյան տարբեր բանտերի դատապարտյալները իրենց ուժերն էին չափում Ռուսաստանի, ԱՄՆ-ի, Անգլիայի, Բրազիլիայի, Իտալիայի, Բելառուսի դատապարտյալների հետ։Հայաստանի շախմատի ֆեդերացիայի աջակցությամբ տարիներ շարունակ անցկացվող մրցաշարերի մասնակիցներից ընտրվել էին ուժեղագույնները՝ չորս դատապարտյալ, որոնց ցույց տված արդյունքները գոհացնող են, ասում են կազմակերպիչները։Դատապարտյալ Գոռ Աջամյանը շախմատ խաղալ սովորել է բանտում՝ խցակիցների շնորհիվ։ Ժամանակը լցնելու լավագույն լուծումն է, ասում է Բելառուսի դատապարտյալների թիմի հետ խաղում հաղթանակ ապահոված դատապարտյալը։«Ազատ ժամերը շատ էին, տենց, դուր էր գալի էդ խաղը ինձ, ու սկսեցի խաղալ: Ավելի շատ դուր եկավ ինձ, ու գրքերով-բանով մեկ-մեկ պարապում էի», - «Ազատության» հետ զրույցում ասաց Աջամյանը՝ նշելով, որ հաղթանակն անսպասելի էր իր համար:Դատապարտյալ Հակոբ Մարտիրոսյանը երեք հաղթանակ արձանագրեց՝ Ռուսաստանի, Անգլիայի և Բրազիլիայի թիմերի հետ խաղերում։«Փոքր հասակից հայրս է սովորեցրել, դպրոցական տարիներին: Ասում էր՝ «եթե շախմատ խաղացիր, կյանքն էլ է շախմատ, կապրես կյանքում»: Ես սիրում եմ, միշտ ձգտում եմ հաղթել», - պատմեց Մարտիրոսյանը:«Կոնկրետ որ մարդուն չես տեսնում, օնլայն ես խաղում, մի քիչ մտածմունքդ ուրիշ է՝ միգուցե իրեն հուշում են, միգուցե մի գրոսմայստեր կանգնած է մեջքի հետևը, իսկ ես էստեղ առաջարկում եմ մեր գրոսմայստերին, Ազգային ժողովի պատգամավոր ունենք, շատ լավ է խաղում, ասում եմ՝ «գոնե հուշեք, մեր երկրի պատիվն է», ասում են՝ «չէ, թողնենք արդար լինի, իրենք ինչ ուզում են թող անեն», - ասաց դատապարտյալը:Հակոբ Մարտիրոսյանին երկու շաբաթից էլ քիչ է մնացել, որ ազատ արձակվի բանտից։ Նոր ծրագրեր ունի նոր սկսվող կյանքում։ Կցանկանար նաև համագործակցել Շախմատի ֆեդերացիայի հետ: «Ունեմ ապագա երկրին ծառայող զինվոր՝ 16 տարեկան տղա ունեմ, էս հինգ տարին բացակայել եմ նրա կյանքից, դա, ինձ թվում է, շատ է անդրադարձել իմ պակասությունը իմ տղայի կողքը: Հիմա լուրջ անելիքներ կա՝ աշխատել, մյուս-մյուս կենցաղային հարցերը կարգավորելու համար», - նշեց նա:Դատապարտյալներին շախմատ խաղալու հարցում օգնել է միջազգային կարգի մրցավար Նորայր Քալանթարյանը, ով այցելել է նրանց, նախապատրաստել միջազգային այս մրցաշարին։ Նա գոհ է արդյունքներից՝ հատկապես որ դատապարտյալների շարքերում պրոֆեսիոնալ շախմատիստներ չկան, մասնակիցներն ինքնուս են։«Մեր օգնությամբ, և այստեղ քրեակատարողական հիմնարկը տրամադրել է ժամանակ իրենց, բավարար ժամանակ՝ և՛ նախաճաշից, և՛ ճաշից հետո, որպեսզի վարժվեն մկնիկին, որովհետև մի քիչ անսովոր կարող է լինի կոմպյուտերային խաղը, քան թե, ասենք, երբ որ խաղում ես դեմ-դիմաց, ինչպես նաև շախմատային գիտելիքների առումով, որ ավելի հասուն լինեն: Այս պահին գոհ եմ, դե գիտեք՝ մեծ երկրների հետ ենք խաղում, փոքր թվով բանտարկյալներ ունենք՝ մենք գնահատվում ենք որպես ապահով երկիր, և քիչ են մեր բանտարկյալները», - «Ազատության» հետ զրույցում ասաց Քալանթարյանը:Մրցաշարին ներկա էր նաև Ազգային ժողովի «Իմ քայլը» խմբակցության պատգամավոր Արտակ Մանուկյանը, որը դատապարտյալների հավաքականի անդամներին նվիրեց աշխարհի կրկնակի չեմպիոն Տիգրան Պետրոսյանի հեղինակած «Գահերի խաղը» գիրքը։«Ճիշտն ասած՝ էստեղ կարևորը ոչ թե մարզական կոմպոնենտն է, այլ՝ որ մարդիկ զգան, որ իրենք ևս աշխարհի մի մասնիկ են, այսինքն՝ փորձենք հնարավորինս ազատազրկված վայրի մասով սոցիալիզացման կամ այդ մարդկանց ևս մասնակից դարձնել ինչ-որ մի բանի ստեղծմանը», - ընդգծեց Մանուկյանը՝ հավելելով․ - «Այստեղ, կարծում եմ, հատկապես ինտերնետ տեխնոլոգիաների զարգացման հետևանքով աշխարհը դարձել է մոտ, և շատ կարևոր է, որ աշխարհը մոտ դառնա նաև ազատազրկման վայրում հայտնվածների համար»:Պարբերաբար բանտեր այցելող պատգամավորը կարծում է, որ քրեակատարողական հիմնարկներում առաջին հերթին անհրաժեշտ է ուշադրություն դարձնել առողջապահական խնդիրներին։ Ըստ նրա՝ այս ոլորտում ավելի շատ կարիք կա ոչ թե օրենսդրության բարելավման, այլ՝ մեխանիզմների արդյունավետ կիրառման:Դատապարտյալների միջազգային այս մրցաշարում առաջին տեղը զբաղեցրեցին Ռուսաստանի, երկրորդը՝ Բելառուսի, իսկ երրորդը՝ Իտալիայի դատապարտյալները։ Չորրորդ տեղը զբաղեցրած Հայաստանի թիմին միավորներով հաջորդեց Միացյալ Նահանգների թիմը, այնուհետև Բրազիլիան էր, իսկ աղյուսակը եզրափակեց Անգլիայի թիմը։ Հայաստանցի դատապարտյալները բանտի ղեկավարության կողմից կխրախուսվեն պատվոգրերով:


 "
Սպորտ,Ստեփանակերտում կայացավ Համահայկական խաղերի բացման արարողությունը," Երեքշաբթի երեկոյան Ստեփանակերտում՝ Ստեփան Շահումյանի անվան հանրապետական մարզադաշտում, տեղի ունեցավ Համահայկական ամառային 7-րդ խաղերի հանդիսավոր բացման արարողությանը։Համահայկական ամառային յոթերորդ խաղերի բացման գեղարվեստական ծրագիրը և մարզական շքերթը դիտելուց հետո վարչապետ Նիկոլ Փաշինյանը հանդես եկավ ելույթով, որում մասնավորապես ասաց․ - «Սիրելի հայրենակիցներ Հայաստանում, Արցախում և Սփյուռքում, այսօր մեր հայրենիքում տոն է, որովհետև մեր ժողովրդի հազարավոր զավակներ՝ Եվրոպայից, Ասիայից, Ավստրալիայից, Հյուսիսային և Հարավային Ամերիկաներից մեկտեղվել են հայության արժանապատվության միջնաբերդ Արցախում, և մենք վայելում ենք միասին լինելու, իրար հետ լինելու երջանկությունը»։«Մենք հավաքվել ենք Արցախում՝ վայելելու, զգալու մեր միասնության ուժը, հասկանալու, որ մենք անպարտելի ենք, երբ միասնական ենք։ Մենք հավաքվել ենք արձանագրելու, որ ունենք պատմություն, որ ունենք ինքնություն, որ ունենք պետականություն և ունենք կամք՝ մեր ժողովրդի հազարամյա հաղթական երթը նոր հազարամյակներով շարունակելու։ Այսօր մենք հավաքվել ենք հզոր և անկոտրում մեր կամքը, մեր հաղթանակի կամքը, մեր ապրելու, ստեղծագործելու, մեր պետականությունը զարգացնելու կամքը բարձրաձայնելու», - ասաց Փաշինյանը՝ Համահայկական խաղերը հայտարարելով բացված:Արցախի նախագահ Բակո Սահակյանը իր ելույթում մասնավորապես ասաց․ - «Այսօր հիշարժան օր է Արցախի կյանքում. Համահայկական ամառային խաղերն առաջին անգամ անց են կացվում մեր հանրապետությունում: Ստեփանակերտում են գտնվում մայր Հայաստանից, Արցախից և Սփյուռքից բազմաթիվ մարզիկներ ու մարզիչներ, երկրպագուներ ու պարզապես մարդիկ, ովքեր սիրում են սպորտը: Այստեղ չկան հյուրեր, այստեղ բոլորն իրենց տանն են, իրենց պապենական օջախում: Բարի գալուստ Արցախ աշխարհ»: «Համահայկական 7-րդ ամառային խաղերն Արցախում անցկացնելու որոշումը կայացվել է 2016 թվականին, Ապրիլյան պատերազմից հետո, ինչն ինքնին խորհրդանշական է: Սա յուրովի մի պատասխան է ագրեսիային և բռնությանը: Սպորտը, մարմնավորելով ուժ, կամք, կազմակերպվածություն ու միասնականություն, միաժամանակ հանդիսանում է ատելության ու թշնամանքի հակապատկերը: Այն չի ճանաչում սահմաններ և խոչընդոտներ, միավորում է տարբեր ազգերի ու երկրների: Մեր պարագայում դա ևս մեկ խթան է՝ ուղղված Հայաստան-Արցախ-Սփյուռք եռամիասնության շարունակական ամրապնդմանը», - շեշտեց Սահակյանը:«Անկախ արդյունքներից՝ այս խաղերում չեն լինելու պարտվողներ: Հաղթելու է մեր ողջ ժողովուրդը, հաղթելու են մեր միասնականությունը, մեր կամքն ու վճռականությունը», - ընդգծեց Արցախի նախագահը:Ելույթ ունեցավ նաև Համահայկական խաղերի համաշխարհային կոմիտեի նախագահ Իշխան Զաքարյանը։Համահայկական ամառային 7-րդ խաղերը տեղի են ունենալու օգոստոսի 5-17-ը՝ Հայաստանում և Արցախում։ Բացման հանդիսավոր արարողությունը և մրցումային երեք օրերը կանցկացվեն Ստեփանակերտում, իսկ մրցումային հաջորդ օրերը՝ օգոստոսի 9-17-ը՝ Երևանում: Խաղերին մասնակցում են պատվիրակություններ 35 երկրից և 161 քաղաքից։ Ընդհանուր առմամբ մարզական պատվիրակների թիվը հասնում է մոտ 5 հազար 300-ի։ Համահայկական խաղերի փակման հանդիսավոր արարողությունը տեղի է ունենալու օգոստոսի 17-ին Երևանում՝ Ազատության հրապարակում։    "
Սպորտ,«Արարատ Արմենիա» - «Սաբուրթալո» հանդիպումը հայկական հեռուստաընկերությունները չեն հեռարձակի," Եվրոպա լիգայի որակավորման երրորդ փուլի շրջանակում այսօր կայանալիք «Արարատ Արմենիա»-ի և վրացական «Սաբուրթալո»-ի միջև առաջին հանդիպումը հայկական հեռուստաընկերությունները չեն հեռարձակի։Հայկական ակումբից պարզաբանում են․ - «Բանակցություններ երկար եղավ, որ լինի, բայց էս խաղը կոնկրետ չի լինելու եթերով»։Հայկական ակումբների՝ «Արարատ Արմենիա»-ի և «Փյունիկ»-ի այս տարվա եվրագավաթային հաջողությունները երկրպագուներին ոգևորել են, երկրորդ տարին անընդմեջ որակավորման երրորդ փուլում Հայաստանը կներկայանա երկու թիմով, երկրպագուները սոցցանցերում ակտիվորեն քննարկում են հայ-վրացական դիմակայությունը, իսկ այն, որ հեռուստատեսությամբ դիտելու հնարավորություն չեն ունենալու՝ ամոթալի համարում։Քննարկման առիթ դարձավ նաև այն հանգամանքը, որ վրացական ակումբի հովանավորը ադրբեջանական «Սոկար» ընկերությունն է, որոշ ֆուտբոլասերների կարծիքով՝ հենց այս հանգամանքն է խոչընդոտ հանդիսացել հեռուստաընկերությունների համար։Ակումբից հայտնում են՝ տնային այս բարձր մակարդակի խաղը հեռարձակելու շուրջ բանակցել են Հանրային հեռուստաընկերության հետ, որն էլ մինչ այս ցուցադրել է Եվրոպա լիգայի որակավորման առաջին փուլերի հանդիպումները։Դե իսկ երկրպագուների այն պնդումներին, թե խաղը չի ցուցադրվի վրացական ակումբի հովանավորի պատճառով, հայկական ակումբի ներկայացուցիչ Դիանա Ղազարյանն արձագանքում է. «Կարա դա ինչ-որ ազդեցություն ունենա, բայց ինչ-որ պատճառ, որ ասենք կա, չկա, էլի»։Հանրային հեռուստաընկերության պաշտոնական պարզաբանումն այսպիսին է՝ անհամաձայնություն է եղել վրացական կողմի հետ. - «Վրաստանի հանրային հեռուստաընկերությունը չուզեց բանակցել այն ընկերության հետ, որը ուներ ցուցադրման իրավունքը»:Հանրայինի սպորտի բաժնի պետ Կարեն Գիլոյանն «Ազատությանը» փոխանցեց՝ «Արարատ Արմենիա»-ի խաղերի ցուցադրման իրավունքները պատկանում են գերմանական ընկերության, իրենք սկզբունքորեն այլ ընկերությունների հետ չեն աշխատում։«Իրենք ասացին՝ «եկեք իրար հետ աշխատենք, մենք ու դուք»՝ իրենց Հանրայինն ու մեր Հանրայինը, բայց մեր Հանրայինը տերը չէր իրավունքների ցուցադրման, ցուցադրման իրավունքների տերը գերմանական ընկերությունն է, իրենք չուզեցին բանակցել, ու, էդպես, չստացվեց», - նշեց Գիլոյանը։Գիլոյանը կտրականապես հերքում է ադրբեջանական ընկերության հնարավոր ազդեցության մասին լուրերը։ «Արարատ Արմենիա»-ն էլ հայտնեց՝ խաղը կցուցադրվի ակումբի յութուբյան պաշտոնական էջով։     "
Սպորտ,«Արարատ Արմենիա»-ն և «Փյունիկ»-ը անցան Եվրոպա լիգայի որակավորման 3-րդ փուլ," Երկրորդ տարին անընդմեջ UEFA-ի երկրորդ ակումբային մրցաշարի՝ Եվրոպա լիգայի որակավորման 3-րդ փուլին կմասնակցեն հայկական երկու ակումբներ․ այս տարի այդ պատվին արժանացան «Արարատ Արմենիա»-ն և «Փյունիկ»-ը։Հայաստանի գործող չեմպիոն «Արարատ Արմենիա»-ն Չեմպիոնների լիգայի որակավորման առաջին փուլում պարտվել էր շվեդական «ԱԻԿ»-ին, սակայն հնարավորություն էր ստացել մասնակցել Եվրոպա լիգայի որակավորման երկրորդ փուլին, որտեղ և ընդհանուր 4-1 հաշվով առավելության հասավ Ջիբրալթարը ներկայացնող «Լինկոլն»-ի նկատմամբ:Դե իսկ անկախ Հայաստանի ամենատիտղոսակիր ակումբը՝ «Փյունիկ»-ն առաջին փուլում հաղթահարել էր մակեդոնական «Շկուպի»-ի արգելքը։ Երկրորդ փուլում «Փյունիկ»-ի մրցակիցը չեխական «Յաբլոնեց»-ն էր: Տանը հայկական ակումբն առավելության էր հասել 2-1 հաշվով, երեկ էլ արդեն Չեխիայում տեղի ունեցած հանդիպումը դրամատիկ և ծանր ընթացք ստացավ՝ մեկական կարմիր քարտ խաղի վերջին րոպեներին, լարված պայքար, արդյունքում՝ ոչ ոքի՝ 0-0, և «Փյունիկ»-ը հաջորդ փուլում է։Հետխաղյա ասուլիսի ընթացքում հայկական ակումբի գլխավոր մարզիչ Ալեքսանդր Տարխանովն ընդգծեց՝ մարտական հանդիպում էր։«Հասկանում էինք, որ «Յաբլոնեց»-ը հարձակվելու է, օդային, եզրից փոխանցումներ են շատ լինելու, բայց մենք, ըստ էության, բացառեցինք այդ ամենը, լավ պատրաստ էինք այդպիսի խաղին, այդ իսկ պատճառով երկրորդ հարկում հաղթում էինք», - նշեց Տարխանովը։Չնայած կարմիր քարտերին, ըստ Տարխանովի, պայքարը կոպիտ չէր․ «Այո, մարտական խաղ էր, կարելի է ասել՝ կոշտ, բայց ոչ կոպիտ»։Որակավորման երրորդ փուլում երևանյան ակումբը ուժերը կչափի աշխարհի ակումբային ամենաուժեղ առաջնության՝ անգլիական Պրեմիեր լիգայի 7-րդ հորիզոնականը զբաղեցրած թիմի՝ «Վուլվերհեմփթոն»-ի հետ:«Փյունիկ»-ի գլխավոր մարզչի կարծիքով՝ հաջորդ հինգշաբթի Երևանում կայանալիք խաղին հանդիսատեսի պակաս չի լինի: «Այդպիսի ակումբ ենք Երևան բերելու, ուժեղ թիմ է», - ընդգծեց Ալեքսանդր Տարխանովը։Եվրոպա լիգայի որակավորման երկրորդ փուլ հասած մյուս ակումբը՝ «Ալաշկերտ»-ն էլ երեկ դրսում մրցում էր Բուխարեստի «Ստյաուա»-ի հետ: Հայկական ակումբը կարողացավ հաղթել անվանի թիմին 3-2 հաշվով, սակայն տնային խաղին ընդունած 3 անպատասխան գնդակները թույլ չտվեցին շարունակել պայքարը։Ֆուտբոլային մեկնաբան Էդուարդ Քալանթարյանը հայկական ակումբների հաջողությունը մեծ իրադարձություն է համարում։ Ըստ նրա, անցած տարվա արդյունքի կրկնությունն արդեն իսկ կայունության նշան է։«Դա խոսում է հայկական ֆուտբոլի, չեմ ասում զարգացվածության մասին, բայց միանշանակ քայլ առաջ կատարել ենք, հիմա պետք է պահել գոնե այս ցուցանիշը և փորձել ակումբների քանակը երրորդ փուլում ավելացնել, ինչո՞ւ ոչ այնտեղից արդեն չորրորդ փուլ դուրս գալ և այնտեղից մեկ քայլ կմնա խմբային փուլին», - նշեց Քալանթարյանը։Խոսելով շանսերի մասին՝ Քալանթարյանն ընդգծեց՝ «Ալաշկերտ»-ի օրինակը պետք է բոլորի աչքի առջև լինի։ - «Ստյաուա»-ին դրսում հաղթել այդպես ոչ բոլորը կարող են, և եթե «Ալաշկերտ»-ը կարողանում է այդպես պայքարել, ինչու՞ «Արարատ Արմենիա»-ն կամ նույն «Փյունիկ»-ը չպայքարեն»։Այսօր էլ մեկնարկել է Հայաստանի բարձրագույն խմբի 28-րդ մրցաշրջանը, որին մասնակցելու են 10 թիմեր, այդ առթիվ ուղերձ է հղել Ֆուտբոլի ֆեդերացիայի նախագահ Արթուր Վանեցյանը, որտեղ մասնավորապես նշված է. «Եվրագավաթների պատմության ընթացքում արդեն այս պահի դրությամբ Հայաստանը ռեկորդային ցուցանիշ է գրանցել և դեռ հույսեր կան, որ մեր թիմերը էլ ավելի կզարգացնեն այս հաջողությունները: Արձանագրված դրական միտումները պետք է շարունակվեն նաև Հայաստանի բարձրագույն խմբի մրցաշարում»։   "
Սպորտ,Իսպանիան՝ ֆուտբոլի մինչև 19 տարեկանների Եվրոպայի չեմպիոն," Իսպանիայի հավաքականը հերթական ռեկորդը սահմանեց ֆուտբոլի մինչև 19 տարեկանների Եվրոպայի առաջնությունում՝ 8-րդ անգամ նվաճելով չեմպիոնի տիտղոսը:Շաբաթ երեկոյան Երևանի Վազգեն Սարգսյանի անվան Հանրապետական մարզադաշտում կայացած եզրափակիչ խաղում Իսպանիայի թիմը 2:0 հաշվով հաղթեց գործող չեմպիոն Պորտուգալիայի ընտրանուն: Երկու գոլերի հեղինակն էլ Իսպանիայի հավաքականի կիսապաշտպան Ֆերան Տորեսն է, ով մրցակցի դարպասը գրավեց 34-րդ և 51-րդ րոպեներին:Առաջնության եզրափակիչ մրցաշարը Երևանում անցկացվում էր հուլիսի 14-ից: Հայաստանի հավաքականը A խմբում պարտվեց բոլոր երեք հանդիպումներում՝ Իսպանիայի, Իտալիայի և Պորտուգալիայի թիմերին, և հրաժեշտ տվեց մրցաշարին՝ խփելով ընդամենը մեկ գնդակ․ առաջին խաղում իսպանացիների դարպասը գրավեց Արսեն Եղիազարյանը:   "
Սպորտ,Ֆուտբոլի մինչև 19 տարեկանների Եվրոպայի առաջնության եզրափակիչում՝ Պորտուգալիան և Իսպանիան," Ֆուտբոլի մինչև 19 տարեկանների Եվրոպայի առաջնության եզրափակիչում հուլիսի 27-ին Երևանի Վազգեն Սարգսյանի անվան Հանրապետական մարզադաշտում կհանդիպեն գործող չեմպիոն Պորտուգալիայի և Իսպանիայի հավաքականները:Չորեքշաբթի երեկոյան կայացած կիսաեզրափակիչ հանդիպումներում Պորտուգալիայի ընտրանին 4:0 հաշվով առավելության հասավ Իռլանդիայի թիմի նկատմամբ, Իսպանիայի հավաքականը հետխաղյա 11-մետրանոցներով 4:3 հաշվով հաղթեց ֆրանսիացիներին՝ հանդիպման հիմնական և լրացուցիչ ժամանակում թիմերից ոչ մեկին չէր հաջողվել գրավել մրցակցի դարպասը:Առաջնության եզրափակիչ մրցաշարը Երևանում անցկացվում է հուլիսի 14-ից: Հայաստանի հավաքականը A խմբում պարտվեց բոլոր երեք հանդիպումներում՝ Իսպանիայի, Իտալիայի և Պորտուգալիայի թիմերին, և հրաժեշտ տվեց մրցաշարին՝ խփելով ընդամենը մեկ գնդակ․ առաջին խաղում իսպանացիների դարպասը գրավեց Արսեն Եղիազարյանը:    "
Սպորտ,Երևանում կարող է 300 միլիոն դոլար արժողությամբ նոր մարզադաշտ կառուցվել," Հայաստանում նոր ազգային մարզադաշտ կառուցելու համար ստացվել է մինչև 300 միլիոն դոլարի ներդրումային առաջարկ՝ միջազգային հեղինակություն ունեցող կազմակերպության կողմից, «Ազատության» հետ զրույցում տեղեկացրեց կրթության, գիտության, սպորտի և մշակույթի փոխնախարար Գևորգ Լոռեցյանը:Նրա խոսքով՝ գումարի վերջնական չափը կախված կլինի մի շարք հանգամանքներից, մասնավորապես, թե իր մեջ ինչ կներառի մարզադաշտի նախագիծը: Փոխնախարարն «Ազատությանը» հայտնեց՝ տարբեր ձևաչափերի շուրջ քննարկումներ են ունեցել, արդյունքում գտել են ամենաընդունելի տարբերակը: - «Մարզադաշտը կլինի ոչ միայն ֆուտբոլի համար նախատեսված, այլև կունենա ադմինիստրատիվ գոտիներ, կունենա առևտրային գոտիներ, հարակից այլ անհրաժեշտ ենթակառուցվածքներ: Էս պրոեկտն ամբողջությամբ էդքան կարժենա, միայն մարզադաշտը ավելի փոքր արժեք կունենա», - նշեց Լոռեցյանը:Համեմատության համար նշենք, որ 2011-ին իտալական Թուրինում բացված «Յուվենտուսի» Allianz Stadium-ն արժեցել է շուրջ 155 միլիոն եվրո, իսպանական «Վալենսիայի» Nou Mestalla-ն՝ 250-300 միլիոն եվրո, Հռոմի «Ռոմայի» Stadio della Roma-ն որի բացումը նախատեսված է հաջորդ տարի, 2014-ին գնահատվել է 300 միլիոն եվրո, իսկ անգլիական «Տոտենհեմի» նոր մարզադաշտը՝ 1միլիարդ եվրո։Հայաստանում նույնպես նախատեսվում է կառուցել ՈՒԵՖԱ-ի ամենաբարձր՝ չորրորդ կարգի մարզադաշտ, որը կհամապատասխանի միջազգային այդ կառույցի սահմանած բոլոր նորմատիվներին: - «Անվտանգության տեսանկյունից, հաշմանդամություն ունեցող անձանց համար հարմարեցված լինելու մասով, նստատեղերի քանակով, հստակ փաստաթուղթ կա, որը ներկայացնում է թե ինչ պետք է ունենա չորրորդ կարգի մարզադաշտը», - նշեց փոխնախարարը:Ազգային նոր մարզադաշտ կառուցելու անհրաժեշտությունը պայմանավորված է մի քանի հանգամանքներով: «Հրազդանը», որն այժմ մասնավոր սեփականություն է և գտնվում է անմխիթար վիճակում, չի համապատասխանում ՈՒԵՖԱ-ի անվտանգության չափանիշներին: Եվրոպական ֆուտբոլային գերատեսչությունը հաճախ թարմացնում և փոփոխում է պահանջները՝ այդ իսկ պատճառով հավանական է, որ կգա ժամանակ, երբ արդեն Վազգեն Սարգսյանի անվան հանրապետական մարզադաշտը չափորոշիչների առումով խնդիրներ կունենա:Փոխնախարար Լոռեցյանը հավելում է՝ պետք չէ սպասել դրան՝ որքան շուտ նոր մարզադաշտ ունենանք, այնքան լավ։ Պաշտոնյան ներդրումային առաջարկ ներկայացրած միջազգային կազմակերպության անունն առայժմ չի ցանկանում հրապարակել, քանի դեռ Հայաստանի իշխանությունները առաջարկին պաշտոնական արձագանք և գնահատական չեն տվել:«Նախագիծը դեռ քննարկման փուլում է, ներդրումը կհաստատվի այն ժամանակ, երբ համապատասխան պետական գերատեսչությունները կտան իրենց փորձագիտական եզրակացությունները: Իհարկե, ոգևորիչ է, կարող է թվալ՝ լավ նախագիծ է, եկեք հաստատենք ու անցնենք կառուցելուն, բայց նախ պիտի առաջարկի տեխնիկական կողմերը հասկանանք, ռիսկերը գնահատենք», - պարզաբանեց նա:Ֆուտբոլի ֆեդերացիայի նախագահ Արթուր Վանեցյանը անցած ամիս հայտարարել էր, որ նոր մարզադաշտը կկառուցվի Երևանից դուրս: Սակայն, ըստ փոխնախարարի, դա այժմ արդյունավետ չէ, այս առաջարկով մարզադաշտը մայրաքաղաքում է նախատեսված:«Նախ ներդրողի համար, իր տեսանկյունից արդյունավետ չի լինի Երևանից դուրս մարզադաշտ ունենալ, իսկ երկրորդ ու ամենակարևոր կետն էնա, որ եվրոպական ու համաշխարհային ամենաբարձր մակարդակի հանդիպումներ անհրաժեշտ է լինելու հարակից ենթակառուցվածքներ», - նշեց Լոռեցյանը՝ հավելելով, որ այժմ քաղաքապետարանի հետ քննարկում են մարզադաշտի հնարավոր տարածքը։ "
Սպորտ,"«Որ կոռներից խփեց գոլ, այ դրանով հռչակվեց»․ Երկրպագուները հիշում են Սարգիս Հովիվյանին"," Անկյունայինից ուղիղ՝ պտտեցված հարվածներով գոլեր, ահա դրանք են հիշում երևանցի տարեց երկրպագուները, երբ խոսում են վերջերս կյանքից հեռացած ԽՍՀՄ Սպորտի վարպետ, լեգենդար ֆուտբոլիստ, հարձակվող Սարգիս Հովիվյանի մասին։«Որ կոռներից խփեց գոլ, այ դրանով հռչակվեց, հելան սաղ կայնան ոտի, դառավ միտինգ էլի», - ասաց նրա երկրպագուներից մեկը։1938-ին ծնված ֆուտբոլիստի առաջին ակումբը Քութաիսիի «Լոկոմոտիվն» էր, որտեղից էլ 1958-ին տեղափոխվեց Երևանի «Սպարտակ», երեք տարի անց բանակ գնալու ժամանակն էր։ Հովիվյանը մրցելույթները շարունակեց Բանակի կենտրոնական մարզական ակումբում։ Երկրպագուները հիշում են՝ ԲԿՄԱ տեղափոխվելուն դեմ էին, մայրաքաղաքում առաջին ցույցերը Հովիվյանի համար են կազմակերպել՝ վերջինիս հայրենիք վերադարձնելու պահանջով։«Մարշալ Բաղրամյանին նամակ գրին երկրպագուները, թե մի հատ ֆուտբոլիստ է, չե՞ք կարում բանը, ես էդ շատ լավ հիշում եմ», - նշեց մեկ այլ քաղաքացի։Այդուհանդերձ երկրպագուները Հովիվյանին Հայաստանի մարզադաշտերում տեսնելուն երկար չսպասեցին, 62-ին նա վերադարձավ հարազատ ակումբ, որն արդեն կրում էր Արարատ անունը։ Արձակագիր Գուրգեն Խանջյանը շրջանը լավ է հիշում, ասում է՝ հենց Հովիվյանի շնորհիվ 1965-ին «Արարատը» երկրորդ լիգայից բարձրացավ ԽՍՀՄ բարձրագույն խումբ։«Մի գնադակը նա խփեց, մյուսն էլ նրա ծամած պասն էր, որ Պայիս անունով ֆուտբոլիստ ունեինք, նա խփեց, 2,1 հաղեթցինք Ալմաթիի «Կայրաթին»։ Ֆինալայնի խաղ էր», - ընդգծեց Գուրգեն Խանջյանը։Խանջյանի «Հետահայաց Երևան» վեպի մի փոքր հատված Հովիվյանի Երևան վերադառնալու մասին է. «Անի» հյուրանոցի ետնապատին նայող հինգ հարկանի շենքի չորրորդ հարկի պատշգամբում Սարգիս Հովիվյանի ինը համարը կրող կարմիր շապիկն է օդափոխվում պարանին կախ, ինքը` Սաքոն, պատշգամբում մարզանք է անում ծույլ-ծույլ. «Սաքոն Մոսկվայից էկել ա, Սաքոն նորից «Արարատ»-ում ա խաղալու, Սաքոն էս տարի թիմը վիշի լիգա կհասցնի»… Ու Գնունիով` Հանրապետական ստադիոն… Իսկ ստադիոնում ասեղ խրելու տեղ չկա, բոլորը միաբերան վանկարկում են` Սա-քո՛, Սա-քո՛…»։Գրողն անկեղծանում է՝ փոքր տարիքում իր ֆուտբոլասեր ընկերների հետ գալիս էին Հովիվյանի բակ, վերջինիս նախավարժանքի ընթացքում «բռնացնելու» համար. «Գիտեինք՝ որ ժամին է ինքը դուրս գալու առավոտ մարզանքի, տեսնում էինք՝ «արա Սաքոն, Սաքոն»։Արձակագրի խոսքով՝ Հովիվյանի ոճը խաղադաշտում յուրօրինակ էր, ասում է Սաքոյին խաղալիս տեսնելը վայելք էր. «Ուրիշ ձև ուներ էլի խաղալու։ Դիտմամբ ծույլ կարող է շարժումներ աներ՝ հակառակորդին խաբելու համար ու հանկարծ նենց մի հատ պոկվեր տեղից, որ հետևից հասնել չէր լինի»։«Արարատ»-ի մեկ այլ լեգենդար ֆուտբոլիստ՝ Արկադի Անդրեասյանն էլ հիշում է Հովիվյանի անցումներից մեկը. «Ձախ կողմից վերցրեց գնդակը, մեկը դիմավորում էր իրան հակառակորդից, մյուսը երեք մետր էս կողմ կանգնած էր, ինքը գնդակը վերցրեց, երկար գցեց ու երկուսին էլ արագությունով անցավ, շատ տպավորիչ էր»։Անդրեասյանը հասցրել է խաղալ Հովիվյանի հետ, երբ ինքը դեռ պատանի էր ու նոր էր սկսում փառահեղ կարիերան։ ԽՍՀՄ չեմպիոնի, գավաթակրի, Օլիմպիական խաղերի բրոնզե մեդալակրի գնահատմամբ՝ Հովիվյանը երկու ոտքով էլ լավ էր խաղում։Երկրպագուներն էլ հավելում են՝ Հովիվյանը կարողանում էր քիչ էներգիա ծախսելով գոլեր խփել. «Տեխնիկապես ուժեղ էր, Նիկիտա Սիմոնյանը տարավ Բրազիլիա, նրա խաղով շատ հիացել էին, ասել էին, որ բրազիլական ոճի ֆուտբոլիստ ա»։Ի դեպ, Գուրգեն Խանջյանը Հովիվյանի աղջկա միջոցով նվիրել է իր գիրքը, ավաղ, վերջինիս մահից ընդամենը երեք օր առաջ, ասում է՝ մի քանի անգամ իր մասին հատվածը կարդացել էին Հովիվյանի համար, հուզվել էր։ "
Սպորտ,Բելառուսում ավարտվում են եվրոպական խաղերը," Բելառուսում ավարտվում են եվրոպական խաղերը՝ խորհրդավոր առաջնություն, որի մասին մարզական աշխարհում քչերը գիտեն:Միջոցառման փակման հանդիսավոր արարողությանը մասնակցում է նաև ՀՀ նախագահ Արմեն Սարգսյանը, Ռուսաստանի ղեկավարը, ինչպես նաև մի շարք այլ առաջնորդներ, բայց ոչ եվրոպական երկրներից:Թեև պաշտոնական Մինսկը ակնկալում էր, որ հարյուր միլիոնավոր դոլարներ ծախսելով և իր հարկի տակ հյուրընկալելով Եվրոպական խաղերը կբարելավի իր վարկանիշը աշխարհում, միջազգային հանրության ուշադրությունը սևեռելով բելառուսական ֆոլկլորի ու հյուրասիրության վրա, միջազգային մամուլը սակայն այդպես էլ չանդրադարձավ Ալեքսանդր Լուկաշենկոյի վարչակազմի համար այդ կարևոր միջոցառմանը: Արևմտյան հեղինակավոր լրատվամիջոցները հիմնականում անտեսեցին Մինսկում անցկացվող այդ թանկարժեք իրադարձությունը:Փոխարենը իրավապաշտպան կազմակերպությունները Եվրոպական խաղերի լույսի ներքո հիշեցնում են Բելառուսում առկա խնդիրների մասին՝ Եվրոպայի վերջին բռնապետությունում ընդունված հակաժողովրդական ավանդույթների՝ քննադատող ձայները խլացնելուց մինչև մահապատժի կիրառում:Եվրոպական խաղերի մեկնարկից ընդամենը երկու շաբաթ առաջ էր, երբ «Վեսնա» իրավապաշտպան կազմակերպությունը հայտնեց բելառուսական բանտում պահվող հերթական դատապարտյալի մահապատժի մասին: Կազմակերպությունը, որը տասը տարի է հետևում է եվրոպական մայրցամաքում վաղուց չեղարկված այդ պատժաձևի՝ Բելառուսում կիրառելու պրակտիկային, հայտնում է, որ տարեկան 4-6 մարդ դատարանի կողմից նման ճակատագրի է արժանանում:Եվրոպական խաղերի միջոցով աշխարհին զարմացնելու նպատակով Բելառուսի անփոփոխ նախագահը տասնյակ միլիոնավոր դոլարներ է ծախսել՝ նոր ենթակառուցվածքների, մարզական դահլիճների և այլ կազմակերպչական աշխատանքների համար՝ պարբերաբար հայտարարելով, որ երկրի դռները բաց են եկվորների համար: Պաշտոնական Մինսկը ընդհուպ վիզային արտոնություններ է սահմանել մի շարք երկրների քաղաքացիների համար՝ անարգել Բելառուս այցելելու համար:Որոշ արտասահմանյան լրատվամիջոցներ այդուհանդերձ շտապել են զգոնության ազդակ հղել Բելառուս այցելողներին և զգուշացրել մի շարք կարևոր կանոնների մասին՝ այդ երկրի իշխանությունների հետ հնարավոր կոնֆլիկտից խուսափելու համար: BBC-ն, օրինակ հորդորել է խուսափել «Ժըվե Բելառուս» (Ողջույն Բելառուս) անմեղ բառակապակցության արտաբերումից՝ հատկապես միլիցիոներների, ադմինիստրատորների և այլ պաշտոնատար անձանց ներկայությամբ: «Ժըվե Բելառուսը» երկրի ընդդիմության գլխավոր կարգախոսներից է, որը հաճախ կարելի է լսել փողոցային ակցիաների ժամանակ:Այդ կարգախոսը հնչեցնող ակտիվիստները բազմիցս են բերման ենթարկվել և վարչական տուգանքի ենթարկվել «հակակառավարական կոչեր հնչեցնելու» համար:Եվրոպական խաղերի գաղափարի հեղինակը հիշեցնենք՝ Փաթրիկ Հիքին է՝ եվրոպական օլիմպիական խաղերի նախկին ղեկավարը, ով Ռիո Դե Ժանեյրայում Օլիմպիադայի ժամանակ ձերբակալվել է տոմսերի ապօրինի վաճառքի համար, այնուհետև մեղադրվել փողերի լվացման և հարկերից խուսափելու մեջ: Այս օրերին նա Մինսկում պատվավոր հյուրերի շարքում է: Եվրոպական խաղերը առաջին անգամ՝ 2015 թվականին, անցկացվել են Բաքվում՝ սկանդալների, բռնաճնշումների ուղեկցությամբ: Հենց խաղերին զուգահեռ, ինչպես գրում էին տեղական լրատվամիջոցները, Ալիևի վարչակազմը ձերբակալում էր ընդդիմախոսներին, թույլ չէր տալիս անգամ հիմնական եվրոպական կենտրոնների լրագրողներին մուտք գործել երկիր՝ խաղերը լուսաբանելու համար։Բաքուն կոշտ քննադատության թիրախում էր հայտնվել նաև այդ խաղերին հայազգի մարզիկների մասնակցության հետ կապված խոչընդոտներ ստեղծելու համար: "
Սպորտ,"ՀՖՖ նախագահը վստահ է, որ հայկական ֆուտբոլը լուրջ ապագա է ունենալու"," «Հիմնական պատճառը նա է, որ Երևանը խիտ կառուցապատված է, և եթե մարզում կարողանանք կառուցել Ազգային ստադիոնը, բնականաբար, դրա կողքը կկառուցվեն այլ օբյեկտներ, և այդ քայլով նաև կաջակցենք մարզերի զարգացմանը»:Վանեցյանը կոնկրետ ժամկետ չնշեց․ - «Ամեն օր աշխատում ենք, որ ինչքան հնարավոր է շուտ լինի»:

ՀՖՖ նախագահը նշեց, որ Ազգային մարզադաշտի կառուցումը հսկայական ներդրումներ է պահանջում․ - «Պետությունը որևէ մասնակցություն չի կարող ունենալ Ազգային ստադիոնի կառուցմանը և Ազգային ստադիոնը պետք է կառուցվի մասնավոր ներդրողի կողմից։ Այսօր շարունակվում են բանակցությունները մի քանի ներդրողների հետ, և, կարծում եմ, առաջիկայում կունենանք որոշակի դրական արդյունք»։

Պատասխան «Հրազդան» մարզադաշտի ճակատագրին վերաբերող հարցին՝ Վանեցյանն ասաց, որ մի քանի անգամ հանդիպել են մարզադաշտի սեփականատիրոջը, բանակցել են։ Խոսքը մեծ գումարի մասին է, և պետք է մասնավոր ներդրող լինի, որպեսզի «Հրազդան» մարզադաշտը վերակառուցվի․ - «Սեփականատերը ներդրող գտնելու ուղղությամբ աշխատանքներ իրականացնում է: Մենք ասել ենք, որ մեր հերթին մենք էլ կաջակցենք: Բայց մասնագետների գնահատմամբ, «Հրազդան» մարզադաշտը իր տեխնիկական բնութագրով, ինչքան էլ վերանորոգեն և վերակառուցեն, չի համապատասխանել այն միջազգային ցուցանիշներին, որը անհրաժեշտ է նոր ստադիոնի համար: Այդ մարզադաշտում կկարողանանք անցկացնել ներքին առաջնությունը, բայց որևէ կերպ չենք կարող ակնկալել, որ Երևանում կանցկացվեն միջազգային առաջնության խաղեր»:

Ֆուտբոլի ֆեդերացիայի նախագահը այսօր ևս մեկ անգամ նշեց, որ ֆեդերացիայի հիմնական նպատակն այն է, որ ֆուտբոլով զբաղվեն հնարավորինս շատ անձինք․ - «Այդ ուղղությամբ մենք այս տարի կառուցելու ենք հիմնականում մարզերում շուրջ 76 փոքր դաշտեր, որոնք նվիրելու ենք համայնքներին: Դա հսկայական ներդրումներ են և հսկայական աշխատանք է, որը կատարելու է ֆուտբոլի ֆեդերացիան: Եվ կարծում եմ, այդ քայլով մենք կարողանալու ենք մեր մարզերում բնակվող երեխաներին օգնենք, որպեսզի նրանք զբաղվեն ֆուտբոլով»: 

Այսօր Հայաստանի ֆուտբոլի ֆեդերացիայի հերթական համաժողովին Արթուր Վանեցյանն իր ելույթում ընդգծեց, որ իրենց համար կարևոր են ոչ թե մեկանգամյա հաջողությունները, այլ երկարաժամկետ ծրագրերը, որոնք արդեն իսկ սկսել են իրականացվել։Նա ասաց, որ 2018-ի սեպտեմբերին ստանձնելով Ֆուտբոլի ֆեդերացիայի նախագահի պաշտոնը՝ ֆեդերացիայում սկսել է լայնածավալ աշխատանք, որն արդեն իսկ շոշափելի արդյունքի է բերել:Իր ելույթում անդրադարձավ նաև ՀՖՖ տեխնիկական տնօրեն Խինես Մելենդեսին: Վանեցյանը նկատեց, որ հունվարից ի վեր, ինչ իսպանացին մասնագետը Հայաստանում է, տեսանելի են նրա աշխատանքի դրական արդյունքները․ - «Ես անձամբ մի քանի անգամ անձամբ եմ հանդիպել պարոն Մենենդեսի հետ, քննարկել հայկական ֆուտբոլի զարգացման ծրագրերը և հիմա վստահություն ունեմ, որ հայկական ֆուտբոլը լուրջ ապագա է ունենալու»:

Ֆուտբոլի ֆեդերացիայի նախագահը հիշեցրեց նաև Հայաստանի ընտրանու վերջին երկու հաղթանակները։ Հույս հայտնեց, որ հաջողությունների շարքը չի ընդհատվի․ - «Հայաստանի ֆուտբոլի ֆեդերացիան և անձամբ ես ամեն ինչով աջակցելու ենք հավաքականին, լինելու ենք մարզիչների և ֆուտբոլիստների կողքին՝ սպասելով նոր հաջողությունների»: "
Սպորտ,Թբիլիսիի հակառուսական ցույցերը արտացոլվել են ֆուտբոլային մարզադաշտերում," Թբիլիսիի հակառուսական ցույցերը արտացոլվել են ֆուտբոլային մարզադաշտերում․ Թբիլիսի «Լոկոմոտիվ» և «Ռուսթավի» ֆուտբոլային ակումբների, ինչպես նաև Քութաիսիի «Տորպեդո» թիմի ֆուտբոլիստները Վրաստանի ֆուտբոլի առաջնության 19-րդ փուլի խաղերին դաշտ են դուրս եկել՝ կրելով հակառուսական գրառումներով մարզահագուստ:Քութաիսիի «Տորպեդո» թիմի խաղացողների մարզահագուստին գրված է եղել՝ «Ես Վրաստանից եմ և իմ երկիրը օկուպացված է Ռուսաստանի կողմից»:Թբիլիսիի երկու թիմերի խաղացողների մարզահագուստի վրա գրառումն էլ Վրաստանի 20 տոկոս օկուպացիայի մասին էր:Ռուսաստանի Պետդումայում իսկույն արձագանքել են վրաց ֆուտբոլիստների ակցիային:Լիբերալ-դեմոկրատներից պատգամավոր Իգոր Լեբեդևը ՖԻՖԱ-ին կոչ է արել պատժել վրացի ֆուտբոլիստներին, քանի որ ՖԻՖԱ-ի կանոնադրությունը ֆուտբոլային խաղերի հանդիպումների ժամանակ քաղաքական ակցիաները արգելում է:Մեկ այլ պատգամավոր՝ Պետդումայի սպորտի հարցերով հանձնաժողովի անդամ Դմիտրի Սվիշչևը, ասել է, թե ՖԻՖԱ-ն և ՈւԵՖԱ-ն պարտավոր են արձագանքել Վրաստանի ֆուտբոլի առաջնությունում հակառուսական քաղաքական ակցիային: Նրա կարծիքով ֆուտբոլային միջազգային այդ կառույցները առնվազն պետք է տուգանեն վրացական թիմերին:Վրաստանում զանգվածային բողոքի ակցիաները բռնկվել են հունիսի 20-ից, այն բանից հետո, երբ խորհրդարանում անցկցվող Ուղղափառության միջխորհրդարանական համաժողովում Ռուսաստանի Պետդումայի պատգամավոր ՍԵրգեյ Գավրիլովը նստել էր Վրաստանի խորհրդարանի նախագահի աթոռին: Դա զայրացրել էր վրացիներին, նրանք դուրս էին եկել փողոցներ, առաջին գիշերը բախումներ են տեղի ունեցել ցուցարարների ու ոստիկանների միջև, կան հարյուրավոր տուժածներ, ձերբակալվածներ: "
Սպորտ,ՈՒԵՖԱ-ի նախկին նախագահ Միշել Պլատինին բերման է ենթարկվել ," ՈՒԵՖԱ-ի նախկին նախագահ, Ֆրանսիայի ֆուտբոլի հավաքականի նախկին ավագ, հայտնի ֆուտբոլիստ Միշել Պլատինին այսօր բերման է ենթարկվել: Նա հարցաքննվում է 2020 թվականին աշխարհի առաջնությունը Քաթարում անցկացնելու վիճարահույց ընտրության գործով: Կասկածներ կան, որ կոռուպցիոն գործարքներով է կատարվել այդ երկրի ընտրությունը: Ֆրանսիական Le Monde-ի տեղեկություններով՝ Պլատինին վկայի կարգավիճակ ունի:Ֆուտոբոլի աշխարհի առաջնությունը Քաթարում անցկացնելու որոշումը ընդունվել է 2010 թվականին, ՖԻՖԱ-ի այդ նույն նիստում ընդունվել էր նաև 2018 առաջնությունը Ռուսաստանում անցկացնելու որոշումը: 63-ամյա Պլատինին ավելի վաղ խոստովանել էր, որ քվեարկությունից մեկ ամիս առաջ Ելիսեյան պալատում ընթրել է Ֆրանսիայի այն ժամանակվա նախագահ Նիկոլա Սարկոզիի ու Թամիմ բին համադ ալ Թանի հետ, ով հիմա Քաթարի էմիրն է: Սարկոզին Քաթարի հետ առևտրային մեծ գործարքներ էր ակնկալում և ցանկանում էր, որ ՖԻՖԱ-ի քվեարկությանը Պլատինին իր ձայնը տա Քաթարին ու նաև օգտագործի ՈՒԵՖԱ-ում իր ազդեցությունը:Բրիտանական «Գարդիանը» գրում է, որ քվեարկությունից հետո Պլատինիի որդին աշխատանքի ընդունվել Քաթարի մարզահագուստներ արտադրող Burrda ընկերությունում, չնայած ՈՒԵՖԱ-ի նախկին նախագահը միշտ պնդել է, որ որդու աշխատանքի անցնելը իր քվեարկության հետ կապ չունի:Կատարվել են նաև առևտրային խոշոր գորածարքներ: Qatar Airways ավիաընկերությունը Ֆրանսիայում արտադրվող A320 դասի 50 Airbus էր պատվիրել, իսկ QSI ընկերությունը գնել էր Paris Saint-Germain ֆուտբոլային ակումբը, որի երկրպագուն է Սարկոզին:Ֆուտբոլի աշխարհի առաջնությունը Քաթարում անցկացնելու որոշումից հետո մամուլը գրում էր, որ այնտեղ կոռուպցիոն ռիսկեր կան, բացակայում են ֆուտբոլային ենթակառուցվածքները, շոգ է, աշխարհի առաջնությունները սովորաբար ամռանն են անցկացվում, բայց այս դեպքում դեկտեմբերին տեղի կունենան, որպեսզի շատ շոգ չլինի: Բացի այդ միջազգային մամուլը գրում է Քաթարում մարդու իրավունքների աղմկահարույց խախտումների մասին, մասնավորապես, որ ֆուտբոլային մարզադաշտերը արագ կառուցելու համար մարդկանց ստրուկների պես են աշխատեցնում, գրանցվել են բանվորների մահվան դեպքեր:Տարիներ առաջ ֆուտբոլային չինովներիկների շարքերում պայթած կոռուպցիոն գործարքների, կասկածների, մեղադրանքների շարքում Քաթարի ընտրությունը դրվագներից մեկն էր: ՖԻՖԱ-ի նախկին նախագահ Զեպ Բլատերի ու ՈՒԵՖԱ-ի նախկին նախագահ Միշել Պլատինիի որակազրկման, նրանց պաշտոնանկությունների պատճառներից մեկը նաև 2011-ին ՖԻՖԱ-ի կողմից Պլատինիին 2 միլիոն շվեյցարական ֆրանկ վճարելու գործարքն էր: Երկու կողմերն էլ պնդում էին, որ Պլատինին այդ գումարը ստացել է՝ որպես ՖԻՖԱ-ում ֆուտբոլային խորհրդական:ՈՒԵՖԱ-ից այս պահին մեկնաբանություններ չկան Պլատինիին բերման ենթարկելու լուրի կապակցությամբ: Նրա փաստաբանը ևս որևէ մեկնաբանություն չի տվել: Լրագրողները փորձել են նրանից որևէ արձագանք ստանալ, երբ նա դուրս է եկել ոստիկանության բաժանմունքից, որտեղ բերման էր ենթարկվել Պլատինին, բայց նա հեռացել է՝ ոչ մի հարցի չպատասխանելով:Այսօր հարցաքննվել են նաև Նիկոլա Սարկոզիի երկու խորհրդականները: «Ռոյթերզի» տեղեկություններով՝ նրանցից մեկը ազատ է արձակվել, իսկ մյուսը ձերբակալված է:2020 թվականին ֆուտբոլի աշխարհի առաջնությունը Քաթարում անցկացնելու կոռուպցիոն կասկածներով գործը Ֆրանսիայի ֆինանսական դատախազությունը սկսել է քննել 2016 թվականից:  "
Սպորտ,CONIFA-ի հաղթող թիմը Ղարաբաղից տունդարձի ճանապարհին կռվի մեջ է ընկել ," Ղարաբաղում անցկացված չճանաչված երկրների ֆուտբոլի առաջնության հաղթող Հարավային Օսիայի թիմը Ցխինվալիում չեմպիոնական մեծարման միջոցառմանը երեկ մասնակցել է ոչ լրիվ կազմով:Նրանք տուն են հասել կորուստներով, թիմի անդամներից մի քանիսին թողնելով Վլադիկավկազի ոստիկանությունում: Ղարաբաղից տունդարձի ճանապարհին Հյուսիսային Օսիայի մայրաքաղաք Վլադիկավկազում Հարավային Օսիայի ֆուտբոլի հավաքականի անդամները կռվի մեջ են ընկել: Ինքնաձիգի կրակոցներ են հնչել, հրազեն է օգտագործվել, սառը զենք:Հյուսիսային Օսիայի ոստիկանությունը հաղորդել է, որ միջադեպի մասնակիցները բերման են ենթարկվել, զենքն առգրավված է, տուժածներ չկան, քրեական գործ է հարուցվել՝ խուլիգանության և ապօրինի զենք օգտագործելու հոդվածներով: Ինքնաձիգից կրակած մարդը ոստիկանությունում ասել է, թե նման կերպ փորձել է բաժանել կռվողներին, որոնք արդեն սկսել էին դանակներ օգտագործել, կրակոցները ոչ մեկի վրա չի ուղղել, գետնին է կրակել:Օսական լրատվամիջոցները հաղորդում են, որ կռվի պատճառը խաղադրույքներն են, որ տեղացի երիտասարդները դրել էին Հարավային Օսիայի թիմի խաղերի վրա: Կարող էին 140 հազար ռուբլի շահել, դա մոտավորապես 2 հազար 350 դոլար է, բայց իրենց ուզած արդյունքը չի գրանցվել, ու ֆուտբոլիստների տունդարձի ճանապարհին կռիվ է սկսվել:Հարավային Օսիայի երիտասարդության, սպորտի և զբոսաշրջության կոմիտեի նախագահ Սերգեյ Զասեևը պետական Pec լրատվական գործակալությանը ասել է, թե որքանով իրեն հայտնի է, եզրափակիչ խաղում ինչ-որ մարդիկ խաղադրույք են դրել Հարավային Օսիայի թիմի դեմ, Վլադիկավկազի փողոցներում տեսնելով ֆուտբոլիստներին, ճշտել էին նրանց մնալու տեղը, գնացել հաշիվ մաքրելու, ու կռիվ էր սկսվել:«Այսօր Ցխինվալիում մեծարեցին թիմին, իրենց հաղթանակով նրանք արժանի են մեծարման, բայց, ցավոք, այդպես ստացվեց», - հունիսի 12-ին ասել է նա՝ նշելով, որ կապ են պահում Վլադիկավկազում մնացած ֆուտբոլիստների հետ:«Միջադեպի առթիվ քրեական գործ է հարուցվել, մեր ֆուտբոլիստները ներգավված են որպես վկաներ», - ասել է Հարավային Օսիայի երիտասարդության, սպորտի ու զբոսաշրջության կոմիտեի նախագահը:Մեկ այլ վարկածով եզրափակիչ խաղից հետո Հարավային Օսիայի ֆուտբոլիստները հեռախոսով սկսել են վիրավորական մեսիջներ ստանալ: Հարցերը լուծելու համար պայմանավորվել են հանդիպել Վլադիկավկազում:Ղարաբաղում անցկացված ConIFA-2019 չճանաչված երկրների ֆուտբոլի առաջնությունում Հարավային Օսիայի թիմը չեմպիոն է դարձել՝ եզրափակիչում 1:0 հաշվով հաղթելով Արևմտյան Հայաստանի հավաքականին:ConIFA հապավումը նշանակում է Ֆուտբոլային ընկերակցությունների անկախ կոնֆեդերացիա: Այն ստեղծվել է 2013 թվականին ու միավորում է չճանաչված երկրների, ազգային փոքրամասնությունների և ինքնավարությունների ֆուտբոլային կազմակերպություներին, որոնք ՖԻՖԱ-ի կազմից դուրս են, իսկ այդպիսի մոտավորպես չորս տասնյակ թիմեր կա, որոնք կազմակերպում ու անցկացնում են իրենց առաջնությունները:   "
Սպորտ,Գևորգ Ղազարյան․ Երկու շատ լավ հաղթանակներ ունեցանք," «Եվրո 2020»-ի ընտրական փուլի շրջանակում կայացած Հունաստան - Հայաստան հանդիպման լավագույն ֆուտբոլիստ ճանաչված Գևորգ Ղազարյանի գնահատմամբ՝ այդ խաղում Հայաստանի ընտրանու կազմում լավագույնն էին բոլորը․ - «Ոչ թե ինձ համար, կարծում եմ, բոլորի համար տպավորությունները, բնականաբար, դրական են, քանի որ երկու շատ լավ հաղթանակներ ունեցանք»:

Հայաստանի հավաքականի 10 համարի խոսքով, Հունաստանի և Լիխտենշտեյնի դեմ տարած հաղթանակներից հետո թիմի և հայ երկրպագուների ոգևորությունը մեծացել է․ - «Ինտերնետի միջոցով հետևում, անընդհատ նորություններ եմ տեսնում, թե որ դիրքում ա հիմա Հայաստանի հավաքականը գտնվում, ինչպիսի շանսեր ունենք մենք խմբից դուրս գալու համար: Դա լավ ա, ժողովուրդն ուրախանում ա, բայց կարծում եմ, դեռ շատ շուտ ա»:

Ղազարյանը նշեց, որ երկրպագուներն արդեն սպասում են Իտալիայի և Սերբիայի հավաքականների դեմ սեպտեմբերին կայանալիք հանդիպումներին և դրական ակնկալիքներ ունեն․ - «Շատ ա սպասումը, որ պետք ա շարունակենք նույն կերպ: Դա մեզ նույնպես մոտիվացնում ա: Ճիշտ ա, արդեն սպասում են, որ պետք ա լավ խաղ լինի, հաղթանակ լինի, բայց, կարծում եմ, պետք չի ամեն անգամ նույն սխալն անել, և մեկ-երկու հաղթանակից հետո մտածել, որ խմբից պետք է դուրս գանք, մենք ուժեղ ենք Իտալիայից կամ Բոսնիայից»:

Ֆուտբոլիստն «Ազատությանը» հայտնեց, որ ի սկզբանե ֆեդերացիայի ղեկավարությունն ու գլխավոր մարզիչը «Եվրո 2020»-ի ընտրական խմբից դուրս գալու խնդիր չէին դրել: Եվրոպայի առաջնության եզրափակիչ փուլին կմասնակցեն ընտրական խմբերի լավագույն երկու հավաքականները, ևս չորս ուղեգիր էլ կխաղարկվի ազգերի լիգայի շրջանակում:

«Ես անկեղծ պետք է նշեմ, որ մենք այս պահին չունենք այն հավաքականը, որը որ պետք ա խնդիր դնի Իտալիայից ու Բոսնիայից առաջ անցնելու: Կարա դնի խնդիր, բայց դա իրական չէ նույնիսկ Հունաստանի համար», - ասաց Ղազարյանը։

2015-ից Պորտուգալիայում հանդես եկող Ղազարյանը այս պահին ակումբ չունի: Նրա վերջին ակումբը «Շավիշն» էր, որը այս մրցաշրջանում դուրս մնաց առաջին լիգայից և տեղափոխվեց երկրորդ դիվիզիոն, և ֆուտբոլիստը որոշեց երկկողմ համաձայնությամբ խզել պայմանագիրը․ - «Հանդիպում ունեցա պրեզիդենտի հետ, ասեց՝ դու պետք ա որոշես: Եթե ուզում ես մնաս, մենք միայն ուրախ կլինենք: Մի քիչ չուզեցի մնամ երկրորդ լիգայում»:

Ղազարյանի խոսքով, այլ ակումբներից առաջարկներ ունի, բայց դեռ որոշում չի կայացրել․ - «Անկեղծ ասած, ուզում եմ մնալ Պորտուգալիայում, բայց շատ հանգամանքներ կան, որ պետք ա հաշվի առնեմ, հավասարակշռեմ, թե որ տարբերակն ա իմ և ընտանիքիս համար ավելի հարմար: Ընտանիքս խոսում է պորտուգալերեն, էրեխեքի համար հեշտ էր, արդեն դպրոց մանկապարտեզ էին գնում էնտեղ: Առաջնությունն ինձ դուր է գալիս, շատ բարձր մակարդակի է»:  "
Սպորտ,Երկրպագուները Հայաստանի ֆուտբոլի ընտրանին Եվրո 2020-ի եզրափակիչ փուլում տեսնելու հույսեր են փայփայում," Այս հաղթանակից հետո Հայաստանն ունի 6 միավոր և ընտրական մրցաշարի J խմբում զբաղեցնում է երրորդ հորիզոնականը:

Առաջին խաղակեսն անցավ մեր ընտրանու առավելությամբ: Նախ սուր անկյունից կատարված հարվածից հետո աչքի ընկավ Անդրանիկ Կարապետյանը, այնուհետև Գևորգ Ղազարյանը մրցակցի տուգանային հրապարակում գնդակը ստանալով շրջանցեց Լոնդոնի «Արսենալի» պաշտպան Սոկրատիսին և անկասանելի հարվածով հաշիվը դարձրեց 0։2։Ընդմիջումից հետո հույներն ավելի ակտիվ էին, մեկ գնդակ հետ բերեցին: Տանտերերի ուրախությունը, սակայն, երկար չտևեց․ արագ հակագրոհի արդյունքում գոլի հեղինակ դարձավ Տիգրան Բարսեղյանը:Խաղավարտին հույներին կրկին հաջողվեց հաշվի տարբերությունը նվազագույնի հասցնել: Տանտերերը թեև վերջին րոպեներին լուրջ ճնշում էին գործադրում, այնուամենայնիվ նրանց ավելին անել չհաջողվեց։

«Շատ լավ էր, որ մեր երեք հարձակվողներն էլ երկու խաղում գոլ խփեցին: Երկուսն իրենց ակումներում շատ լավ էին խաղում: Ղազարյանի պահով ինքը դեռ ակումբ չունի, բայց էլի լավ մարզավիճակում ա գտնվում», -

Երկրպագուներն ասում են, որ Երևանից այնպես են աջակցել հավաքականի տղաներին, որ վնասել են ձայնալարերը: Red Eagles ֆան ակումբի անդամները մայրաքաղաքի փաբերից մեկում ֆուտբոլային մթնոլորտ էին ստեղծել

«Շատ ուժեղ էին էմոցիաները, անբացատրելի էմոցիաներ էր: Շատ ուրախացանք մեր հավաքականի հետ, միշտ նրանց կողքին ենք», - ասաց ակումբի անդամներից մեկը:

Սիփան Ազիզյանը հանդիպմանը հետևել է Աթենքի մարզադաշտի տրիբունայից․ - «Հիանալի խաղացին տղաները»:

Սիփանը շփվել է նաև թիմի հետ, ասում է՝ հավաքականում մթնոլորտը շատ լավն էր․ - «Տրամադրվածությունը նրանց շատ լավ էր խաղից առաջ: Դա վստահություն էր տալիս, որ կարող ենք հաղթել, քանի որ բազմիցս նկատել ենք, որ մեր հավաքականի խաղը կախված է հենց տրամադրվածությունից»:

Հայաստանի ազգային հավաքականի նախկին ֆուտբոլիստ, այժմ Շվեդիայում հանդես եկող Լևոն Փաչաջյանն «Ազատության» հետ զրույցում կարծիք հայտնեց, որ հատկապես հանդիպման մեկնարկը մեր ընտրանին հաջող անցկացրեց․ - «Առաջին 15-20 րոպեներին պահը պահի վրա ստեղծում էինք: Հույները կարելի է ասել շոկի մեջ էին, երևի չէին սպասում, որ էդպես ռիսկով ֆուտբոլ կխաղան մերոնք»:Այդուհանդերձ, ըստ Փաչաջյանի, պաշտպանությունում խնդիրներ կային․ - «Եղան բացթողումներ, պաշտպանությունում խնդիրներ եղան, արագությունները մի քիչ չէին հասցնում երևի»:Հայաստանի հավաքականի հանդիպումները տարիներ շարունակ մեկնաբանող Էդուարդ Քալանթարյանը անկեղծացավ՝ ասելով, որ շատ վաղուց դրական էմոցիաներ հավաքականի խաղից չէր ունեցել․ - «Հունաստանում ցույց տված խաղը նորից արթնացրեց այդ ամենը, որովհետև կար ինչ մեկնաբանել, կար ինչի մասին խոսել և կար վերջապես «գոլ» բացականչելու հնարավորություն մի պատասխանատու խաղում, որտեղ միգուցե շատերը մեր տղաներից չէին սպասում: Հետևաբար շատ ուրախ եմ, որ նորից առիթ ունեցա այպիսի խաղ մեկնաբանել»:

Այդուհանդերձ, մեկնաբանի գնահատմամբ, առայժմ վաղ է խոսել հավաքանաի՝ Եվրո 2020-ի եզրափակիչ փուլ անցնելու շանսերի մասին․ - «Շանսերի մասին գիտեք երբ կարելի է խոսել, երբ կմնա երկու տուր, և մենք իրական հնարավորություն կունենանք գոնե երկրորդ տեղ գրավելու: Այդ ժամանակ արդեն կարող ենք ասել, որ ինչ-որ բանի համար պայքարում ենք: Բայց առայժմ շատ շուտ է ասել, որ Հայաստանի հավաքականը պատրաստ է Եվրոպայի առաջնության եզրափակիչ փուլ դուրս գալուն»:

Եվրո 2020-ին մասնակցելու ուղեգիր կնվաճեն ընտրական փուլի խմբերի լավագույն երկու հավաքականները, ևս չորս ուղեգիր կխաղարկվի Ազգերի լիգայի շրջանակում:Սեպտեմբերին Հայաստանի ընտրանին տանը նախ կընդունի Իտալիայի, ապա Բոսնիա և Հերցոգովինայի հավաքականներին: Իտալիայի խաղամակարդակն անհամեմատ բարձր է, իսկ բոսնիացիների հետ առաջին հանդիպումը, որն ավարտվեց Հայաստանի պարտությամբ, ըստ Քալանթարյանի, ցույց տվեց, որ նրանք ամենևին էլ սարսափելի մրցակից չեն, և կարելի է դրական արդյունքի հասնել։ "
Սպորտ,Եվրո-2020-ի ընտրական մրցաշար. Հայաստանը Աթենքում հաղթեց Հունաստանին," Ֆուտբոլի Եվրոպայի 2020 թվականի առաջնության ընտրական մրցաշարի չորրորդ տուրում Հայաստանի հավաքականը Աթենքում 3:2 հաշվով առավելության հասավ Հունաստանի ընտրանու նկատմամբ:Հանդիպման հաշիվը 8-րդ րոպեին բացեց Ալեքսանդր Կարապետյանը, 33-րդ րոպեին Գևորգ Ղազարյանը կրկնապատկեց այն: Երկրորդ խաղակեսին՝ 54-րդ րոպեին դաշտի տերերից Կարլոս Զեկան կրճատեց հաշվի տարբերությունը, 74-րդ րոպեին Տիգրան Բարսեղյանը խփեց Հայաստանի հավաքականի երրորդ գոլը, իսկ 87-րդ րոպեին Կոստաս Ֆորտունիսը դարձավ Հունաստանի հավաքականի երկրորդ և հանդիպման վերջին գոլի հեղինակը:J խմբի մյուս հանդիպումներում Ֆինլանդիայի հավաքականը մրցակցի հարկի տակ 2:0 հաշվով հաղթեց Լիխտենշտեյնի թիմին, Իտալիան Թուրինում 2:1 հաշվով առավելության հասավ Բոսնիա և Հերցեգովինայի նկատմամբ:Չորրորդ տուրից հետո Հայաստանը 6 միավորով J խմբի մրցաշարային աղյուսակի երրորդ տեղում է, աղյուսակը գլխավորում է Իտալիան՝ 12 միավորով, երկրորդը Ֆինլանդիան է՝ 9 միավորով: 4-ական միավորով Հայաստանին հաջորդում են Հունաստանն ու Բոսնիա և Հերցեգովինան, վերջին տեղում է Լիխտենշտեյնը, որն առայժմ միավոր չունի:Մրցաշարի հաջորդ հանդիպումները կկայանան արդեն աշնանը: Սեպտեմբերի 5-ին Հայաստանի հավաքականը կհյուրընկալի Իտալիայի ընտրանուն, սեպտեմբերի 8-ին՝ Բոսնիա և Հերցեգովինայի թիմին:   "
Սպորտ,Պորտուգալիան՝ ՈւԵՖԱ-ի Ազգերի լիգայի մրցաշարի առաջին հաղթող," Պորտուգալիայի հավաքականը դարձավ ՈւԵՖԱ-ի Ազգերի լիգայի առաջին մրցաշարի հաղթողը:Կիրակի ուշ երեկոյան Պորտուում կայացած եզրափակիչ խաղում Պորտուգալիայի ընտրանին 1:0 հաշվով առավելության հասավ Նիդերլանդների թիմի նկատմամբ: Միակ գոլի հեղինակը դարձավ Գոնսալու Գեդիշը՝ 60-րդ րոպեին:Երրորդ տեղը գրավեց Անգլիայի հավաքականը՝ նույն օրը ավելի վաղ Գիմարաեշում կայացած հանդիպմանը հետխաղյա 11-մետրանոցներով հաղթելով Շվեյցարիայի ընտրանուն. խաղի հիմնական և լրացուցիչ ժամանակներում գոլեր չէին գրանցվել:Ազգերի լիգայի մրցաշարը մեկնարկել էր 2018 թվականին և նախ անցկացվեց չորս լիգաների չորսական խմբերում: Ուժեղագույն՝ A լիգայի խմբերի հաղթողները մասնակցեցին այս տարվա հունիսի 5-9-ը Պորտուգալիայում անցկացված եզրափակիչ փուլին:Հայաստանի ազգային հավաքականը, հիշեցնենք, երկրորդ տեղը գրավեց D լիգայի 4-րդ խմբում:    "
Սպորտ,Հայաստանը առաջին հաղթանակը տոնեց Եվրո 2020-ի ընտրական մրցաշարում," Ֆուտբոլի Հայաստանի ազգային հավաքականը առաջին հաղթանակը տոնեց Եվրոպայի 2020 թվականի առաջնության ընտրական մրցաշարում: Ընտրական J խմբի մրցաշարի երրորդ տուրում շաբաթ երեկոյան Հայաստանի թիմը խոշոր՝ 3:0 հաշվով հաղթեց Լիխտենշտեյնի ընտրանուն:Երևանի Հանրապետական մարզադաշտում կայացած հանդիպման հաշիվն արդեն 2-րդ րոպեին բացեց Գևորգ Ղազարյանը, 18-րդ րոպեին Ալեքսանդր Կարապետյանը կրկնապատկեց այն, իսկ խաղի հիմնական ժամանակին մրցավարի ավելացրած րոպեներին Տիգրան Բարսեղյանը երրորդ գնդակն ուղարկեց մրցակցի դարպասը:Այժմ Հայաստանի հավաքականը 3 միավորով J խմբի մրցաշարային աղյուսակի նախավերջին՝ 5-րդ տեղում է: Աղյուսակը 6-ական միավորով գլխավորում են Իտալիայի և Ֆինլանդիայի հավաքականները, 4-ական միավոր ունեն Հունաստանի ու Բոսնիա և Հերցեգովինայի թիմերը, վերջին հորիզոնականում է Լիխտենշտեյնը, որն առայժմ միավոր չունի:Այսօր ավելի ուշ խմբում կկայանա Հունաստան-Իտալիա հանդիպումը:Հաջորդ տուրում հունիսի 11-ին Աթենքում Հայաստանի հավաքականին կհյուրընկալի Հունաստանի ընտրանին:  "
Սպորտ,ՈւԵՖԱ-ի Ազգերի լիգայի եզրափակիչում կհանդիպեն Պորտուգալիան և Նիդերլանդները," ՈւԵՖԱ-ի Ազգերի լիգայի եզրափակիչում հունիսի 9-ին կհանդիպեն Պորտուգալիայի և Նիդերլանդների հավաքականները:Նախորդ երկու օրերին կայացած կիսաեզրափակիչ հանդիպումներում պորտուգալացիները և հոլանդացիները միևնույն՝ 3:1 հաշվով առավելության հասան, համապատասխանաբար, Շվեյցարիայի և Անգլիայի ազգային թիմերի նկատմամբ:Կիրակի օրը եզրափակիչին կնախորդի երրորդ տեղի համար խաղը կիսաեզրափակիչում պարտված թիմերի միջև:Ազգերի լիգայի եզրափակիչ փուլի հանդիպումներն անցկացվում են Պորտուգալիայում՝ Պորտու և Գիմարաեշ քաղաքներում: Եզրափակիչ խաղը կանցկացվի Պորտուում, երրորդ տեղի համար հանդիպումը՝ Գիմարաեշում:   "
Սպորտ,Վրաստանը ցանկանում է Թբիլիսիում հյուրընկալել Եվրոպայի լիգայի եզրափակիչը 2021-ին," Չնայած ֆուտբոլի Եվրոպայի լիգայի եզրափակիչը Բաքվում անցկացնելը մի շարք խնդիրներ առաջացրեց, հնարավոր է, որ եվրոպական այդ մրցաշարի եզրափակիչը երկու տարի անց կրկին անցկացվի Հարավկովկասյան տարածաշրջանում: Հիմա էլ Վրաստանն է ցանկանում Եվրոպայի լիգայի եզրափակիչը 2021 թվականին անցկացնել Թբիլիսիում:Հայտը դեռևս անցյալ տարի էր ներկայացվել, հիմա այդ խաղը հյուրընկալելու թեկնածու երկու քաղաք կա՝ Թբիլիսին և Իսպանիայի Սևիլիան:«Վրաստա՞ն, թե՞ Իսպանիա» ընտրության հարցը ՈւԵՖԱ-ն որոշելու է գալիք սեպտեմբերին:Թբիլիսիում հիշեցնում են, որ Վրաստանը ՈւԵՖԱ-ի մակարդակով խաղեր անցկացնելու փորձ ունի՝ 2015 թվականին Թբիլիսիում տեղի է ունեցել սուպերգավաթի հանդիպումը, որտեղ Չեմպիոնների լիգայի հաղթող «Բարսելոնա»-ն հաղթել է Եվրոպայի լիգայի գավաթակիր «Սևիլիա»-ին: 52 հազար տեղանոց թբիլիսյան մարզադաշտում իսպանական թիմերի միջև այդ խաղը լրացուցիչ ժամանակում ավարտվել է 5:4 հաշվով՝ հօգուտ «Բարսելոնա»-ի:«Բոլորը հիշում են այդ խաղը, և բոլորը գոհ էին: Մենք հանրությանը ցույց տվեցինք, որ կարող ենք լավ հյուրընկալ տանտեր լինել», - Associated Press լրատվական գործակալությանն ասել է Վրաստանի ֆուտբոլի ֆեդերացիայի քարտուղար Դավիթ Մուջիրին:Մուջիրին բերել է Բաքվի օրինակը, որը Եվրոպայի լիգայի եզրափակիչը հյուրընկալելու համար պայքարում հաղթել էր Ստամբուլին: Նրա կարծիքով՝ մեծ խաղերը չեն կարող միշտ անցկացվել ֆուտբոլային քաղաքներում: «Եթե ամեն ինչ կենտրոնացվի, դա ոչինչ չի տա ֆուտբոլի զարգացմանը», - նշել է Վրաստանի ֆուտբոլի ֆեդերացիայի քարտուղարը:Ֆուտբոլի աջակիցների եվրոպական ինտերնետային ցանցը, որը համարվում է երկրպագուների հարցերով ՈւԵՖԱ-ի պաշտոնական խորհրդականը, համեմատել է խնդիրներ հարուցած Բաքուն և Թբիլիսին՝ գտնելով, որ Բաքվի համեմատ Թբիլիսին ավելի լավ վայր է:Ֆաների խմբի անդամ Ռոնան Էվայնը Associated Press-ին ասել է, թե իր կարծիքով՝ Վրաստանը հրապուրիչ վայր է երկրպագուների համար, ուղիղ ավիաչվերթներով հեշտ է Վրաստան հասնել Գերմանիայից, Ավստրիայից, Ֆրանսիայից: Սակայն եզրափակիչը Բաքվում անցկացնելը, ֆուտբոլի զարգացումը ապակենտրոնացնելու քայլից բացի, խնդիրներ առաջացրեց ոչ միայն բրիտանացի ֆաների համար, այլև քաղաքական լարվածության, անվտանգություն ապահովելու առումներով խնդիրներ եղան, որոնց պատճառով Բաքու չմեկնեց «Արսենալ»-ի լավագույն խաղացողներից մեկը՝ Հենրիխ Մխիթարյանը:«Եթե որոշվի 2021 թվականի եզրափակիչը Թբիլիսիում անցկացնել, կրկին կարող են ոչ-ֆուտբոլային բնույթի մտահոգություններ լինել», - ասել է Ռոնան Էվայնը՝ նշելով, որ Վրաստանի ֆաների շրջանում ծայրահեղ խմբեր կան:Վրաստանի հավաքականի անդամ Գուրամ Կաշիան անցյալ տարի մի ակցիայի էր մասնակցել, որը հայրենիքում շատ վատ էր ընդունվել: Նա Հոլանդիայի առաջնության խաղում խաղադաշտ էր դուրս եկել թևին կապած ծիածանագույն ժապավենով՝ որպես ԼԳՏԲ համայնքի հետ համերաշխության նշան: Այդ օրը հոլանդական թիմերի բոլոր ավագները նման ժապավեն էին կապել: ՈւԵՖԱ-ն Կաշիային պարգևատրել էր խիզախ դիրքորոշում ցուցաբերելու համար, սակայն հայրենի Վրաստանում նրա ժեստը ծայրահեղ բացասական և թշնամական արձագանք էր ստացել որոշ շրջանակների կողմից: Այս մասին անցած ամռանը հայտարարել է ՈւԵՖԱ-ն: Անցյալ տարի Թբիլիսիում կայացած Վրաստան-Լատվիա խաղին ազգային ավանդական արժեքներ դավանող վրացիները «վրացական երթ» էին անցկացրել Կաշիայի դեմ, իսկ մի խումբ երկրպագուներ տրիբունայում բարձրացրել էին նրա լուսանկարով պաստառը՝ այդ կերպ աջակցություն հայտնելով ֆուտբոլիստին:Ամեն դեպքում, Associated Press-ի մարզական մեկնաբանը հավանական է համարում, որ Եվրոպայի լիգայի առաջնության եզրափակիչը 2021-ին հյուրընկալի Սևիլիան, քանի որ Չեմպիոնների լիգայի եզրափակիչը հավանական է տեղի ունենա Սանկտ Պետերբուրգում: Մեկնաբանի կարծիքով՝ այդ դեպքում հավասարակշռություն պահելու համար Եվրոպայի լիգայի եզրափակիչի համար ՈւԵՖԱ-ն կընտրի ոչ թե Թբիլիսին, այլ Սևիլիան:  "
Սպորտ,«Լիվերպուլ»-ը նվաճեց Չեմպիոնների լիգայի գավաթը," Անգլիական «Լիվերպուլ» ակումբը նվաճեց ՈւԵՖԱ-ի Չեմպիոնների լիգայի գավաթը: Եվրոպական ակումբային ամենահեղինակավոր մրցաշարի եզրափակիչում Մադրիդի «Էստադո Մետրոպոլիտանո» մարզադաշտում Լիվերպուլի թիմը 2:0 հաշվով առավելության հասավ Լոնդոնի «Տոտենհեմ»-ի նկատմամբ:Հաշիվը 2-րդ րոպեին բացեց Մոհամեդ Սալահը՝ 11-մետրանոցից, 87-րդ րոպեին Դիվոք Օրիգին կրկնապատկեց այն: "
Սպորտ,Արմեն Գյուլբուդաղյանցը հրապարակել է ազգային հավաքականի հայտացուցակը," Հայաստանի ֆուտբոլի ազգային թիմի գլխավոր մարզիչ Արմեն Գյուլբուդաղյանցը ընտրանի է հրավիրել 25 ֆուտբոլիստի:«Արմենպրես»-ի հաղորդմամբ՝ այս մասին հայտնում է ՀՖՖ-ն: Հունիսի 8-ին և 11-ին Հայաստանի ազգային հավաքականը կխաղա Լիխտեյնշտեյնի և Հունաստանի հավաքականների հետ: ՀՖՖ տեխնիկական կենտրոն/ֆուտբոլի ակադեմիայում մարզահավաքը նախատեսվել է հունիսի 4-ից 8-ը: Եվրո-2020-ի ընտրական խաղերին նախապատրաստվելու համար գլխավոր մարզիչ Արմեն Գյուլբուդաղյանցը հրավիրել է 25 ֆուտբոլիստի.Դարպասապահներ Արամ Հայրապետյան, «Բանանց»Հենրի Ավագյան, «Ալաշկերտ»Գրիգոր Մելիքսեթյան, «Գանձասար-Կապան»Արսեն Բեգլարյան, «Դնեպր», (Բելառուս)ՊաշտպաններՏարոն Ոսկանյան, «Ալաշկերտ»Վարազդատ Հարոյան, «Ուրալ», ՌուսաստանՀայկ Իշխանյան, «Լոռի ՖԱ» Հովհաննես Համբարձումյան, «Էնոսիս Պարալիմնի», (Կիպրոս)Արմեն Մանուչարյան, «Փյունիկ»Արման Հովհաննիսյան, «Գանձասար-Կապան»Կամո Հովհաննիսյան, «Ժետիսու», (Ղազախստան)ԿիսապաշտպաններԱրտակ Եդիգարյան, «Ալաշկերտ»Կառլեն Մկրտչյան, «Փյունիկ» Արմեն Համբարձումյան, «Արարատ-Արմենիա»Արտակ Գրիգորյան, «Ալաշկերտ»Ռումյան Հովսեփյան, «Փյունիկ»Հենրիխ Մխիթարյան, «Արսենալ», (Անգլիա)Պետրոս Ավետիսյան, «Արարատ-Արմենիա»Արաս Օզբիլիս, «Բեշիկթաշ» (Թուրքիա)Գևորգ Ղազարյան, առանց ակումբիԷրիկ Վարդանյան, «Փյունիկ»Էդգար Բաբայան, «Հոբրո», (Դանիա) ՀարձակվողներՏիգրան Բարսեղյան, «Կայսար», (Ղազախստան)Ալեքսանդր Կարապետյան, «Պրոգրես Նիդերկորն», (Լյուքսեմբուրգ)Արթուր Միրանյան «Փյունիկ»Տարբեր վնասվածքների պատճառով այս անգամ հայտացուցակում չեն ընդգրկվել Մարկոս Պիզելլին, Արտյոմ Խաչատուրովը, Սարգիս Ադամյանը և Յուրա Մովսիսյանը: "
Սպորտ,Ամստերդամում կողոպտիչներին վնասազերծելիս դանակահարվել է հայ ծանրամարտիկ Մել Դալուզյանը," Ծանրամարտի Եվրոպայի կրկնակի չեմպիոն, աշխարհի առաջնության բրոնզե մեդալակիր Մել Դալուզյանը Ամստերդամում երեկ վնասազերծել է սուպերմարկետի կողոպտիչներին, որոնք Ամստերդամի կենտրոնում փորձել են թալանել սուպերմարկետի դրամարկղը ու սպառնացել են աշխատակցին։ Այս մասին տեղեկանում ենք 2016 թվականից Ամստերդամում բնակվող Մել Դալուզյանի ֆեսյբուքյան էջից և նրա ընկերների գրառումներից։«Մելն այդ պահին գնումներ էր կատարում, և տեսնելով տեղի ունեցածը, տապալել գողերին։ Ոստիկանությունը ժամանել է դեպքի վայր և ձերբակալել նրանց։ Ցավոք, մինչ ոստիկանությունը տեղ կհասներ, հանցագործներից մեկը հաջողացրել է դանակով խորը հարվածներ հասցնել Մելին կրծքավանդակի ու մեջքի շրջանում։ Այնուամենայնիվ, Մելն անգամ վիրավոր վիճակում թույլ չի տվել նրանց փախչել», - գրել է նրա ընկերներից մեկը։Հայաստանի արտգործնախարարությունն իր հերթին տեղեկացրել է, որ «ավազակային հարձակման հետևանքով վիրավորում ստացած ՀՀ քաղաքացի Մ. Դալուզյանը ուղղաթիռով տեղափոխվել է հիվանդանոց, ուր գտնվում է մինչ այս պահը։ Դեսպանության տրամադրության տակ եղած տեղեկատվության համաձայն, նա հիվանդանոցում կանցկացնի ևս մի քանի օր»։Ավելի ուշ Նիդերլանդներում ՀՀ հյուպատոս Քրիստինե Ստեփանյանը տեղեկացրել է, որ միջնորդավորված կապ են հաստատել Մել Դալուզյանի հետ։ - «Նրան առաջարկվել է դեսպանության, ինչպես նաև հյուպատոսական ծառայության աջակցությունը, սակայն քաղաքացին հայտնել է, որ որևէ տեսակի օժանդակության կարիք չունի»։Ամստերդամի քաղաքապետ Ֆեմկե Հալսեման այցելել է Մել Դալուզյանին՝ երախտագիտություն հայտնելու նրան։ - «Ձեր արարքը հերոսական է։ Հպարտ եմ, որ Ամստերդամը ձեր պես բնակիչ ունի։ Երախտապարտ եմ, որ կարողացել եք զինված դիմակավորների հակաիրավական գործողություններն արդյունավետ կերպով կասեցնել։ Շուտափույթ ապաքինում եմ մաղթում և վստահեցնում եմ, որ քաղաքապետարանը պատրաստ է անհրաժեշտ ամեն ինչով աջակցել ձեզ»,- ասել է քաղաքապետը։Ծանրամարտի Եվրոպայի չեմպիոն, ծագումով Գյումրիից Մելը Հայաստանի դրոշի ներքո աշխարհի և Եվրոպայի առաջնություններին մասնակցել է Մելինե Դալուզյան անվամբ, նա Նիդերլադներում ապաստան է ստացել որպես տրանսգենդեր տղամարդ։Հայաստանում նկարահանված ԼԳԲՏ համայնքի մասին պատմող «Լսիր ինձ» վավերագրական ֆիլմում Դալուզյանը պատմել է, որ Հայաստանում բազմաթիվ դժվարությունների է հանդիպել իր սեռական կողմնորոշման պատճառով։ "
Սպորտ,«Չելսի»-ն՝ Եվրոպայի լիգայի հաղթող," Լոնդոնի «Չելսի» ակումբը նվաճեց ՈւԵՖԱ-ի Եվրոպայի լիգայի գավաթը՝ հեղինակավոր մրցաշարի եզրափակիչում Բաքվի Օլիմպիական մարզադաշտում 4:1 հաշվով առավելության հասնելով անգլիական և լոնդոնյան մեկ այլ թիմի՝ «Արսենալ»-ի նկատմամբ:«Չելսի»-ից գոլերի հեղինակներ դարձան Օլիվիե Ժիրուն՝ 49-րդ, Պեդրո Ռոդրիգեսը՝ 60-րդ, Էդեն Ազարը՝ 65-րդ և 72-րդ րոպեներին, «Արսենալ»-ից՝ Ալեքս Իվոբին՝ 69-րդ րոպեին:Ադրբեջանի մայրաքաղաք չէր մեկնել և խաղին չէր մասնակցում «Արսենալ»-ի կիսապաշտպան, Հայաստանի հավաքականի ավագ Հենրիխ Մխիթարյանը՝ անվտանգության նկատառումներով:Մխիթարյանի հետ ժամեր առաջ հեռախոսազրույց է ունեցել Հայաստանի վարչապետ Նիկոլ Փաշինյանը: «Նուր-Սուլթանից վերադառնալով՝ հեռախոսազրույց ունեցա Հենրիխ Մխիթարյանի հետ և զորակցությունս հայտնեցի՝ «Արսենալ»-«Չելսի» այսօրվա խաղից առաջ, որին Հենրիխը չի կարողանա մասնակցել Բաքվի ռասիստական դիրքորոշման պատճառով։ Հենրիխին ասացի, որ հիանում ենք իրենով և հպարտանում։ Ամբողջ հոգով և ամբողջ սրտով իր հետ ենք ու իր կողքին», - Ֆեյսբուքում գրել է Փաշինյանը:       "
Սպորտ,Մի քանի ժամից Բաքվում Եվրոպայի լիգայի եզրափակիչն է՝ առանց Մխիթարյանի," Մի քանի ժամից Բաքվում կմեկնարկի ֆուտբոլային ամենահեղինակավոր մրցաշարերից մեկի` Եվրոպայի լիգայի եզրափակիչը, որտեղ ուժերը կչափեն բրիտանական երկու ակումբներ` «Արսենալ»-ն ու «Չելսի»-ն: Ընդ որում, մինչ խաղի մեկնարկը, վերջին այս ժամերին անգամ, լրատվամիջոցներում ու սոցիալական հարթակներում ամենից շատ քննարկվող թեման շարունակում է մնալ եզրափակիչը Բաքվում անցկացնելու նպատակահարմարությունն ու դրան չմասնակցելու` Հենրիխ Մխիթարյանի որոշումը:Հայազգի ֆուտբոլիստը, որ երկու տարի առաջ նույն այս մրցաշարի եզրափակչում «Մանչեսթր Յունայթեդ»-ի կազմում խփեց հաղթական գոլերից մեկը, հիմա ստիպված է խաղին հետևել հազարավոր կիլոմետրեր հեռվից, փաստում է ավստրալական ABC News պարբերականը:«Կարոտում ենք քեզ, եղբայր, մենք մի ընտանիք ենք», - դիմելով Մխիթարյանին` Ինստագրամում գրել է «Արսենալ»-ի պաշտպան Սոկրատիս Պապաստատոպուլոսը:«Մենք հինգ թե վեց տարի է` միասին ենք խաղում, ես Մխիթարյանին լավ եմ ճանաչում, և գրել եմ այն, ինչ զգացել եմ», - գրառումից հետո բացատրել էր Պապաստատոպուլոսը, ընդգծելով․ - «Մենք հաղթելու ենք, հաղթելու ենք նաև նրանց համար, ովքեր այսօր ի վիճակի չեն մեզ միանալ»:Է՛լ ավելի կոշտ էր արտահատվել «Արսենալ»-ի դարպասապահը: Սա ուղղակի սկանդալ է, պնդել է Բերնդ Լենոն Kicker-ին տված հարցազրույցում: «Մխիթարյանը ողջ խաղաշրջանի ընթացքում մեզ հետ է եղել, իսկ հիմա չի կարող եզրափակչում խաղալ` քաղաքական դրդապատճառներով: Շատ տխուր եմ և մեծ ցավ եմ ապրում նրա համար», - ասել է գերմանացի դարպասապահը:Շարունակական քննադատությանն ի պատասխան, պաշտոնական Բաքուն պնդում է, թե առաջարկել է հնարավոր ու անհնար բոլոր միջոցները` Մխիթարյանի այցն ու անվտանգությունը երաշխավորելու համար: «Պատրաստ ենք անգամ ռազմական ինքնաթիռ ու նավ տրամադրել», - նախօրեին կես կատակ-կես լուրջ CNN-ի եթերում հայտարարել էր Ադրբեջանի սպորտի նախարար Ազադ Ռահիմովը: - «Մենք կարող ենք անձնական ուղղաթիռ ուղարկել նրա հետևից՝ երկու F-16 ռազմական օդանավերի ուղեկցությամբ, կամ` ռազմանավ: Էլ ի՞նչ անենք: ՈւԵՖԱ-ն և «Արսենալ»-ը ստացել են բոլոր հնարավոր և անհնար փաստաթղթերը, ես անձամբ ստորագրել եմ հատուկ նամակ` կառավարության կողմից տրված երաշխիքների վերաբերյալ, նույնը նաև ուղարկվել է Ադրբեջանի ֆուտբոլի ֆեդերացիայից ու անվտանգության համար պատասխանատու պետական մյուս կառույցներից»:Երկրպագուները, մինչդեռ, Ադրբեջանի այս հավաստիացումներին հակադարձում են հստակ փաստերով: Երկրորդն օրն է` համացանցի հիթն է դարձել Բաքվում նկարահանված մի տեսանյութ, որտեղ ադրբեջանցի ոստիկանները փողոցում հետևում ու կանգնեցնում են Մխիթարյանի մարզաշապիկը հագած երկու երիտասարդների:«Սա ուղղակի անհեթեթություն է, Միկին ճիշտ որոշում կայացրեց, եթե մարզաշապիկը հագնելու համար անգամ կարող է ոստիկանությունը կանգնեցնել, պատկերացրեք՝ ինչ կլիներ, եթե նա ինքը Բաքվում հայտնվեր», - Allfootball կայքում գրել է երկրպագուներից մեկը:Ի դեպ, բրիտանական լրատվամիջոցները հաղորդել էին, որ Մխիթարյանին զորակցելու համար «Արսենալ»-ի ֆուտբոլիստները ծրագրել էին այսօրվա հանդիպումից առաջ` վարժանքի վերջին րոպեներին, մարզադաշտ դուրս գալ նրա անունը կրող մարզաշապիկներով: ՈւԵՖԱ-ն արգելել էր նմանատիպ ակցիան, սակայն չի բացառվում, որ վերջին պահին ֆուտբոլիստներն, այդուամենայնիվ, կարող են ինչ-որ ձև գտնել իրենց բողոքն արտահայտելու համար:Մինչ այդ, Բաքու մեկնած լրագրողները փոխանցում են` վճռորոշ խաղին հաշվված ժամեր են մնացել, սակայն գլխավոր փողոցներում ու բարերում դեռ մարզական պայքարի շունչը չկա, երկարատև թռիչքի, թանկ ավիատոմսերի պատճառով երկրապագուներից քչերն են հասել Ադրբեջան, բրիտանական ակումբները իրենց տրամադրված տոմսերի մոտ 50 տոկոսը ստիպված են եղել ետ ուղարկել Ադրբեջան:«Եզրափակիչը Բաքու տանելու առաջին իսկ օրվանից մենք մտահոգություններ ունեինք այդ երկրում մարդու իրավունքների պաշտպանության վիճակի, օդանավակայանի հնարավորությունների և ընդհանրապես Ադրբեջանի իշխանությունների վարած քաղաքականության հետ կապված», - «Ազատությանն» ասել է «Եվրոպայի ֆուտբոլի աջակիցներ» կազմակերպության նախագահ Ռոնան Էվային: Ֆուտբոլային մի շարք ասոցիացիաներ միավորող կառույցի ղեկավարը պնդել է` հետագայում ֆուտբոլիստները կամ երկրպագուները նման պատմության մեջ չպետք է հայտնվեն:«Մենք պետք է համոզված լինենք, որ Ադրբեջանին թույլ չի տրվի մարզական այսպիսի միջոցառումներով մոռացության տալ իր վատ համբավը` մարդու իրավունքների պաշտպանության ոլորտում», - իր հերթին, ասել է հեղինակավոր Amnesty International կազմակերպության նախագահ Քեյթ Էլլենը, հավելելով` իրավապաշտպան կառույցը շարունակելու է ճնշումները ՈւԵՖԱ-ի և ֆուտբոլային մյուս կառույցների վրա` երաշխավորելու, որ Ադրբեջանն ու ավտորիտար մյուս պետություններն այլևս չստանան նման խաղեր հյուրընկալելու հնարավորություն: "
Սպորտ,ՈւԵՖԱ-ի նախագահը պաշտպանել է Եվրոպայի լիգայի եզրափակիչը Բաքվում անցկացնելու որոշումը," ՈւԵՖԱ-ի նախագահ Ալեքսանդր Չեֆերինը պաշտպանել է Եվրոպայի լիգայի եզրափակիչը Բաքվում անցկացնելու որոշումը:Գերմանական Der Spiegel ամսագրին տված հարցազրույցում ֆուտբոլային կառույցի ղեկավարը պնդել է. «Մարդու իրավունքների պաշտպանության հարցը Ադրբեջանում խնդրահարույց է, սակայն, դա խնդիր է նաև այլ եվրոպական երկրներում: Արդյո՞ք դա նշանակում է, որ Բաքվի երկրպագուները պետք է զրկվեն տեղում ֆուտբոլին հետևելու իրավունքից»:Եզրափակիչը Բաքու տանելու՝ ՈւԵՖԱ-ի որոշումը սուր քննադատության թիրախում էր հայտնվել հատկապես «Արսենալ»-ի հայազգի կիսապաշտպան Հենրիխ Մխիթարյանի պատճառով, ով օրեր առաջ հայտարարեց, թե որոշել է չմասնակցել խաղին՝ անվտանգության նկատառումներով: Հակադարձելով այդ քննադատություններին՝ ՈւԵՖԱ-ի նախագահը պնդել է. «Որոշումը Մխիթարյանինն է, Ադրբեջանը նրան տվել էր անվտանգության երաշխիքներ»:Ֆուտբոլային երկրպագուներն ու «Արսենալ»-ի ֆուտբոլիստները, մինչդեռ, պնդում են, որ մարզական կառույցը մտածում է միայն փողի մասին՝ ստորադասելով ֆուտբոլիստների ու ֆուտբոլասերների անվտանգությունը:Հայաստանի արտգործնախարարության խոսնակ Աննա Նաղդալյանն, իր հերթին, CNN-ի հետ զրույցում պնդել է. «Հենրիխ Մխիթարյանի` իր թիմի հետ Բաքու մեկնելը անհնարին դարձրին ադրբեջանական հասարակությունում և մամուլում հայերի նկատմամբ ռասիստական դրսևորումների հանդեպ հանդուրժողականությունը և անվտանգության բացահայտ ռիսկերը»:«Եվրոպայի լիգայի եզրափակիչը կարող էր լավ հնարավորություն լինել Ադրբեջանի համար՝ կյանքի կոչելու իր իսկ կողմից ստանձնած հանձնառությունը՝ տարանջատել սպորտը քաղաքականությունից, ինչպես նաև ի ցույց դնել հանդուրժողականության և ոչ խտրական վերաբերմունք ցուցաբերելու իր կարողությունը։ Այս հնարավորությունը անդառնալի կերպով բաց թողնվեց»,- CNN-ին ասել է Հայաստանի արտգործնախարարության խոսնակը:Հիշեցնենք, որ նախօրեին էլ Հենրիխ Մխիթարյանի Բաքու չմեկնելու հարցը քննարկվել էր Մեծ Բրիտանիայի խորհրդարանում։   "
Սպորտ,Մխիթարյանի հարցով քննարկումներ`բրիտանական խորհրդարանում," Լեյբորիստների խմբակցության փոխղեկավար Թոմ Վաթսոնը Թվիթերի իր էջում հրապարակել է Համայնքների պալատում տեղի ունեցած քննարկման տեսագրությունը՝ ընդգծելով, որ տեղի ունեցածը «սկանդալ է և լիակատար ձախողում»:«ՈւԵՖԱ-ի կանոնադրությունը փաստում է, որ յուրաքանչյուր ոք խաղին մասնակցելու իրավունք ունի՝ անկախ այն հանգամանքից, թե որ երկրից է գալիս, կամ ինչպես է խաղում: Սակայն հաջորդ շաբաթ Հենրիխ Մխիթարյանը բաց կթողնի իր կյանքի ամենակարևոր հանդիպումներից մեկը, քանի որ սերում է Հայաստանից: Հայկական ազգանուններով «Արսենալ»-ի երկրպագուները նույնպես զրկվել են մուտքի անցագրերից և չեն կարողանա մեկնել Բաքու: Սա սկանդալ է, սա հիասքանչ խաղի շատ կեղտոտ կողմն է, և եթե ես լինեի արտգործնախարար, ես հստակ կընդգծեի ՈւԵՖԱ-ի առաջ, որ սա խիստ անընդունելի է», - գրել է Վաթսոնը:Պատգամավորների՝ ելույթը ողջունող և ոգևորող վանկարկումներից հետո ընդդիմադիր կուսակցության ղեկավար անդամը հարց է բարձրացրել՝ արդյո՞ք Մեծ Բրիտանիայի արտգործնախարարը պատրաստվում է ՈՒԵՖԱ-ից երաշխիքներ պահանջել, որ այսուհետ խտրական վերաբերմունք դրսևորող և այլ երկրների երկրպագուներին մուտքի արտոնագրերից զրկող երկրները չեն հյուրընկալելու մրցաշարի հանդիպումները:Կառավարության ներկայացուցիչն ընդունել է ընդդիմության քննադատությունը՝ ընգդծելով, որ Լոնդոնը մտադիր է այս հարցը դնել ՈւԵՖԱ-ի առաջ:«Ֆուտբոլը պետք է լինի յուրաքանչյուրինը, և մենք բոլորս վստահ ենք, որ դա վերաբերում է ոչ միայն մեր երկրում անցկացվելիք խաղերին, այլև երկրպագուներին, որոնք ուզում են ճամփորդել աշխարհով մեկ: Եվ շատ կարևոր է, որ մենք այս հարցը քննարկենք ՈւԵՖԱ-ի հետ, ինչպես որ արդեն արել ենք՝ հստակ ընդգծելով, որ այն երկրները, որոնք հյուրընկալում են խաղերը, պետք է ողջունեն նաև ֆուտբոլասերներին։ Ակնհայտ է, որ նրանք, ովքեր ուզում են երկրպագել իրենց թիմին, պետք է կարողանան դա անել ազատորեն: Հակառակ դեպքում ֆուտբոլը չի հասնում այն նպատակներին, որոնց պետք է հասներ», - ասել է Միացյալ Թագավորության Երիտասարդության, մշակույթի, սպորտի նախարար Ջերեմի Ռայթը:Խորհրդարանական քննարկումներին զուգահեռ ստորագրահավաք է սկսվել change․org կայքում, որը կոչ է անում բոյկոտել Բաքվում մայիսի 29-ին կայանալիք Եվրոպայի լիգայի եզրափակիչը, և խաղը Լոնդոն տեղափոխել:«Եզրափակիչը Բաքու տանելով՝ ՈւԵՖԱ-ն անամոթաբար իր եկամուտները վեր է դասել խաղի անձեռնմխելիությունից ու խաղացողների անվտանգությունից», - պնդում է խնդրագիրը, որը մի քանի ժամվա ընթացքում մոտ երկու հազար երկրպագու է ստորագրել:Նույն՝ BoycottBaku հեշթեգով արշավ է սկսվել նաև Թվիթերում: «ՈւԵՖԱ-ն միայն փողի մասին է մտածում, չի կարելի թույլ տալ, որ այս հիասքանչ խաղն անցկացվի նման երկրում», - գրում են երկրպագուները:Բրիտանական մարզական պարբերականներից մեկն էլ պնդում է․ - «Կասկած չկա, որ խաղի ժամանակ «Արսենալ»-ի ու «Չելսի»-ի ֆուտբոլիստները իրենց բողոքը կարտահայտեն՝ մարզաշապիկները կբարձրացնեն՝ ցույց տալով «Մենք կարոտում ենք քեզ, Միկի» կամ այլ գրություններ, բայց իրականում ավելի ճիշտ դիրքորոշում կլինի ընդհանրապես Բաքու չգնալը»:Է՛լ ավելի կտրուկ է արտահայտվել բրիտանացի հայտնի հեռուստաաստղ, «Արսենալ»-ի վաղեմի երկպագու Պիրս Մորգանը․ - «Լո՞ւրջ եք ասում, մենք պետք է մեր խաղացողին դուրս թողնենք, քանի որ նա հա՞յ է: Սա լիակատար խայտառակություն է, մենք պետք է խաղը բոյկոտենք, քանի դեռ ՈւԵՖԱ-ն հանդիպման վայրը չի փոխել»:«Սա բոլորովին այլ, նոր մասշտաբի սկանդալ է», - իր հերթին պնդել է բրիտանական Mirror-ը՝ մանրամասնելով․ - «Քաղաքական անհամաձայնության պատճառով պրոֆեսիոնալ ֆուտբոլիստը զրկվում է խաղի հնարավորությունից հեղինակավոր մրցաշարի եզրափակչում»:«Ֆուտբոլիստի կարիերան երկարատև չէ, և այսպիսի հնարավորություն կյանքում շատ-շատերին մեկ անգամ է տրվում: Բայց կարծես դա ՈւԵՖԱ-ին չի մտահոգում: Ֆուտբոլն ավելիին է արժանի, Հենրիխ Մխիթարյանը ավելիին է արժանի, և սա դաս պետք է լինի ՈւԵՖԱ-ի համար», - ընդգծում է Mirror-ի հոդվածագիրը:«Արսենալ»-ի գործադիր տնօրեն Վինայ Վենկատեշամը պնդել է, որ ակումբը մտադիր է եզրափակիչ խաղից հետո այս հարցը բարձրացնել ՈւԵՖԱ-ի առաջ․ - «Մեզ հաճախ չէ բախտ վիճակվում հանդես գալ եվրոպական մեծ մրցաշարերի եզրափակիչներում: Հենրիխից խլեցին այն: Նման բան պետք է չկրկնվի ո՛չ «Արսենալ»-ի, ո՛չ էլ այլ ակումբի հետ»:Թեև Ադրբեջանի իշխանությունները պնդում են, թե հայազգի ֆուտբոլիստին տվել են անվտանգության երաշխիքներ, լոնդոնյան ակումբը երկուշաբթի հայտարարեց, որ Մխիթարյանի և նրա ընտանիքի հետ քննարկումների արդյունքում որոշել են նրան Բաքու չտանել: Ավելի վաղ Հայաստանի ֆուտբոլի հավաքականի ավագը երկու անգամ բաց էր թողել Բաքվում կայացած ֆուտբոլային հանդիպումները, նույն՝ անվտանգության նկատառումներով: "
Սպորտ,«Քաղաքականությունն այս դեպքում հաղթում է ֆուտբոլին»," Այն, որ «Արսենալի» կիսապաշտպան Հենրիխ Մխիթարյանը Բաքու չի գնա Եվրոպայի լիգայի կիսաեզրափակչին մասնակցելու, հայտնի դարձավ երեկ։ Ֆուտբոլային ակումբը պաշտոնական հայտարարություն տարածեց, որ նման որոշում են կայացրել Մխիթարյանի ընտանիքի հետ քննարկում ունենալուց հետո։Զինագործների ակումբում հաշվի են առել Ադրբեջանի մայրաքաղաքում Մխիթարյանի նկատմամբ ագրեսիվ վերաբերմունքի հավանականությունը:«Եթե նույնիսկ կա մի տոկոս հնարավորություն, որ Հենրիկի պես կուռքը հայկական ֆուտբոլի կարող է վտանգվել, միանշանակ որոշումը ճիշտ եմ համարում», - ասում է «Հայկական առաջին ճակատ» ֆան ակումբի անդամ Վահե Գասպարյանը:

Եթե Բաքուն ապահովեր Մխիթարյանի անվտանգությունը, «Արսենալի» կիսապաշտպանը կմեկներ Բաքու՝ մասնակցելու այդ կարևորագույն խաղին։ «Հայկական առաջին ճակատ» ֆան ակումբի անդամ Վաչե Մանուկյանի կարծիքով, Եվրոպայի լիգայի եզրափակիչ խաղին մասնակցելը շատ կարևոր էր Մխիթարյանի ֆուտբոլային կարիերայի համար․ - «Մարդու կյանքին վտանգ ա սպասռնում, անվտանգության խնդիրներ կան, և դա հասկանում է թե՛ «Արսենալի» մարզիչը, թե՛ ֆուտբոլիստներն ու թե՛ երկրպագուները: Սա շատ լուրջ խնդիր ա ֆուտբոլի մեջ, քանի որ քաղաքականությունն էս դեպքում մեծ հաշվով հաղթում ա ֆուտբոլին»։

Չնայած պաշտոնական Բաքվից հայտարարում են, թե բոլոր խաղացողների համար ապահովելու են լիաժեք անվտանգություն, հայկական կողմում թերահավատ են։

Վահե Գասպարյան․ - «Կարող է նույնիսկ Ադրբեջանը փորձի ուժերի ներածին չաափով ապահովել, սակայն երաշխիք տալ, որ ներկաներից կամ հանրությունից մեկը չի փորձի ինքնին քայլի դիմել, չի կարող ոչ մեկ երաշխավորել»։

Եվրոպայի լիգային չմասնակցելու վերաբերյալ որոշում ընդունելը հայ կիսապաշտպանի համար դժվար ու ցավոտ է եղել։ Մխիթարյանն այդ մասին Ֆեյսբուքում է գրել՝ նշելով, որ դա այնպիսի խաղ է, որ հաճախ չի լինում ֆուտբոլիսիտի կարիերայում։Նրա որոշմանն անդրադարձել է նաև Հայաստանի ազգային հավաքականի և Մխիթարյանի նախկին մարզիչ Վարդանի Մինասյանը․ - «Եթե մի տեղ կա անվտանգության խնդիր, իսկ այս դեպքում կա այդ խնդիրը, կարծում եմ, որ պետք չէ գնալ: Մնացած բոլոր խնդիրները դու կարող ես լուծել, բայց եթե մարդու անձի անվտանգության հարցն է դրված, էլ ի՞նչ ֆուտբոլի մասին է խոսքը»:

Մխիթարյանի որոշումը պաշտոնական Բաքուն գնահատում է որպես Հայաստանի կողմից իրականացվող սադրիչ քայլ։Ահա թե ինչպիսի կարծիք է հայտնում մի արդբեջանցի․ - «Դա պարզապես շոու է, որ հայերը բեմադրեցին Ադրբեջանի դեմ: Այդ ամենն արվել է միայն Ադրբեջանին սևացնելու համար: Մխիթարյանը ցանկանում է ցույց տալ, որ Ադրբեջանը չի ապահովի նրա անվտանգությունը»: 

Ադրբեջանական «Թուրան» լրատվական գործակալությանն այսօր «Ժեստ արա» վերնագրով հոդվածում քննադատում է պաշտոնական Բաքվին՝ եզրակացնելով, որ ադրբեջանական կողմը բավարար ջանքեր չի գործադրել Մխիթարյանի և հայկական ազգանուն ունեցող ցանկացած մարդու այցելությունը Բաքու կազմակերպելու համար:Հոդվածագիրը հիշեցնում է Բաքվում կայացած Եվրոպական խաղերի ժամանակ ծագումով հայ, ուկրաինացի մարզիկը մեդալ է ստացել անձամբ Իլհամ Ալիևից, ով ձեռքի մի շարժումով դադարեցրել էր հայազգի մարզիկին ուղղված սուլոցները:«Քանի դեռ ժամանակ կա, պետք է ժեստ անել, ցույց տալ ընդունող կողմի արժանապատվությունը և գնդակը պահել հակառակորդի դաշտում»,- գրել է Թուրանը:Ի դեպ, Մխիթարյանի Բաքու չմեկնելուն անդրադրաձել է նաև Ադրբեջանի ֆուտբոլի ֆեդերացիան՝ հայտնելով իր հիսաթափությունը «Արսենալի» որոշման վերաբերյալ․ - «Չնայած մենք ընդունում ենք անձնական որոշում կայացնելու իրավունքը, կցանկանայինք կրկնել, որ Ադրբեջանը որպես ընդունող երկիր ներկայացրել է ՈւԵՖԱ-ի պահանջած բոլոր անհրաժեշտ երաշխիքները պարոն Մխիթարյանի անձնական անվտանգությունն ապահովելու համար»։

«Չելսի» - «Արսենալ» հանդիպումը Բաքվում տեղի կունենա մայիսի 29-ին։  "
Սպորտ,"«Արսենալ»-ի մարզիչ․ «Ցավում եմ, բայց հարգում եմ Մխիթարյանի որոշումը»"," Լոնդոնի «Արսենալ»-ի մարզիչ Ունայ Էմերին մամուլի ասուլիսի ժամանակ հայտարարել է, թե ցավում է, բայց հարգում է Հենրիխ Մխիթարյանի՝ Բաքու չմեկնելու որոշումը:«Դա վատ լուր է, բայց այդ խնդրի հետ կապված մենք ոչինչ չենք կարող անել: Դա շատ անձնական որոշում է, և մենք պետք է հարգենք այն», - ասել է Էմերին:«Ես չեմ հասկանում խնդիրները, սակայն ես պետք է հարգեմ որոշումը», - ասել է «Արսենալ»-ի մարզիչը՝ նշելով, որ Մխիթարյանը խորհրդակցել է նաև իր ընտանիքի հետ:Reuters լրատվական գործակալության հետ զրույցում «Արսենալ»-ի պաշտպան Ստեֆան Լիխտշտայները ասել է, թե Մխիթարյանի՝ խաղին չմասնակցելը, իհարկե, մեծ կորուստ է, քանի որ նա իրոք կարևոր խաղացող է: «Բայց մենք հասկանում ենք նրա որոշումը, որովհետև նրա համար դա վտանգավոր է: Մենք նրա կարիքը շատ կզգանք, որովհետև նա շատ կարևոր է մեր թիմի համար», - նշել է նա:Կիսապաշտպան Ալեքս Իվոբին ասել է, որ Մխիթարյանը շատ բան է արել, որ թիմը եզրափակիչ հասնի: «Կցանկանայինք, որ նա գար, բայց ունենք ինչ կա: Մենք պատրաստվում ենք պայքարել, և լիահույս եմ նվաճել գավաթը՝ ոչ միայն մեզ, այլ նաև նրա համար», - հավելել է նա:«Արսենալ» ֆուտբոլային ակումբը ավելի վաղ նամակ էր հղել ՈւԵՖԱ-ին՝ անվտանգության երաշխիքներ պահանջելով Մխիթարյանի համար, խորը մտահոգություն հայտնելով ստեղծված իրավիճակի կապակցությամբ:Ակումբի կայքէջում տեղադրված հայտարարությամբ «Արսենալ»-ը ՈւԵՖԱ-ին քննադատել էր նաև թիմի երկրպագուների խնդիրների հետ կապված՝ անհասկանալի համարելով, թե ինչու է որոշվել Եվրոպայի լիգայի եզրափակիչը Բաքվում անցկացնել: Բաքու հասնելու հնարավորությունը, ավիաչվերթները բավականին սահմանափակ են, և ՈւԵՖԱ-ն Ադրբեջանի մայրաքաղաքի շուրջ 70-հազարանոց մարզադաշտում «Արսենալ»-ի երկրպագուներին միայն 6 հազար տոմս է հատկացվել:Ունայ Էմերին ասել է, թե Բաքու մեկնելը հնարավոր չէ Մխիթարյանի համար, հնարավոր չէ բոլոր երկրպագուների համար, ինչպես իրենք կցանկանային, բայց եզրափակիչը շատ կարևոր է: «Երկրպագուները, որոնք չեն կարող Բաքու հասնել, խաղին կհետևեն տնից, մենք դա գիտենք, կխաղանք նրանց համար», - ընդգծել է մարզիչը և հավելել, որ «Արսենալ»-ը երկրպագուներ ունի աշխարհով մեկ, կարծում է՝ նաև Բաքվում և հարևան երկրներում, որոնք կգան խաղին:ՈւԵՖԱ-ն իր հայտարարություններից մեկով նշել էր, թե Եվրոպայի լիգայի եզրափակիչը Բաքվում անցկացնելու որոշումը վաղ էր ընդունվել, և հնարավոր չէր կանխատեսել, որ եզրափակիչ դուրս կգան բրիտանական երկու թիմեր:«Արսենալ» - «Չելսի» հանդիպումը Ադրբեջանի մայրաքաղաքում անցկացվելու է մայիսի 29-ին: "
Սպորտ,Ինձ համար ծանր է Եվրոպայի լիգայի եզրափակիչը բաց թողնելը. Հենրիխ Մխիթարյան," Հենրիխ Մխիթարյանը Թվիթերի իր էջում այսօր գրել է. «Քննարկելով բոլոր տարբերակները, մենք ստիպված էինք ինձ համար դժվարին որոշում ընդունել՝ թիմի հետ չմեկնել Բաքու Եվրոպայի լիգայի եզրափակչին: Նման հանդիպումները մեզ՝ խաղացողներիս համար հաճախ չեն տեղի ունեում և պետք է խոստովանեմ՝ ինձ համար ծանր է այն բաց թողնելը»:«Արսենալ» ֆուտբոլային ակումբի մամուլի ծառայությունը ևս պաշտոնապես հայտնել է, որ կիսապաշտպան Հենրիխ Մխիթարյանը չի մեկնի Բաքու՝ մասնակցելու մայիսի 29-ին կայանալիք Եվրոպայի լիգայի «Արսենալ»-«Չելսի» եզրափակիչ հանդիպմանը:
Ակումբն այդ որոշումն ընդունել է հայազգի մարզիկի անվտանգության նկատառումներից ելնելով:«Մենք հիասթափված ենք, որ Հենրիխ Մխիթարյանը թիմի հետ չի մեկնի «Չելսի»-ի դեմ Եվրոպայի լիգայի եզրափակչին: Մենք հանգամանալից ուսումնասիրել ենք բոլոր տարբերակները, որպեսզի Հենրիխը լինի թիմի կազմում: Ֆուտբոլիստի և նրա ընտանիքի հետ խորհրդակցելուց հետո եկանք կոլեկտիվ համաձայնության, որ նա չի մեկնի թիմի հետ: Մենք նամակ ենք գրել ՈւԵՖԱ-ին՝ խորը մտահոգություն հայտնելով ստեղծված իրավիաճակի կապակցությամբ: Միկին առանցքային խաղացող էր լինելու եզրափակչում, այնպես որ դա մեզ համար մեծ կորուստ է: Մենք շատ տխուր ենք, որ այդպիսի խաղացողը նման հանգամանքներում բաց կթողնի Եվրագավաթի եզրափակիչը, ինչը ֆուտբոլիստի կարիերայի ընթացքում հազվադեպ է տեղի ունենում», - այսօր հայտարարել է «Արսենալ» ֆուտբոլային ակումբը:Հայաստանի արտգործնախարարության մամուլի խոսնակ Աննա Նաղդալյանը այսօրվա ճեպազրույցում ասել է. «Մենք կողջունեինք, եթե ադրբեջանական կողմը հավատարիմ լիներ այն սկզբունքին, որի մասին հայտարարել էր օրեր առաջ, այն է՝ սպորտը վեր է քաղաքականությունից։ Ադրբեջանի կողմից անվտանգության երաշխիքներ չտրամադրելը և ենթադրյալ հայկական ծագում ունեցող երկրպագուների մուտքի արգելքը ոչ այլ ինչ է, քան ռասիստական դրսևորում»:Նա հավելել է, որ դա կասկածի տակ է դնում այդ երկրում միջազգային միջոցառումների անցկացումը։«Այս խաղով Ադրբեջանը հնարավորություն ուներ ցույց տալու, թե որքան է իրապես պատրաստ աշխատելու ժողովուրդներին խաղաղության նախապատրաստելու ուղղությամբ, սակայն ականատես եղանք ռասիզմի նոր դրսևորումների։ Բնականաբար, այս հանգամանքը բարձրացվելու է մեր միջազգային գործընկերների առջև», - ասել է ԱԳՆ խոսնակը։ "
Սպորտ,Անվտանգության խնդիրների պատճառով «Արսենալ»-ը պատրաստվում է Մխիթարյանին Բաքու չտանել. «Գարդիան»," Եվրոպայի լիգայի ֆուտբոլի առաջնության եզրափակիչը Բաքվում անցկացնելու որոշումը խնդիրներ է հարուցել ոչ միայն Հենրիխ Մխիթարյանի, այլ նաև «Արսենալ»-ի երկրպագուների համար:Հաշվի առնելով Բաքու ճամփորդելու հետ կապված տրանսպորտային սահմանափակումները, ՈւԵՖԱ-ն որոշել է եզրափակիչ դուրս եկած բրիտանական երկու թիմերի՝ «Արսենալ»-ի և «Չելսի»-ի երկրպագուներին մարզադաշտ մտնելու համար 6 հազարական տոմս հատկացնել, այն դեպքում, երբ Բաքվի Օլիմպիական մարզադաշտում, որտեղ մայիսի 29-ին անցկացվելու է եզրափակիչը, 68 հազար 700 նստատեղ կա:«Արսենալ»-ը հինգշաբթի տարածած հայտարարությունում խորը հիասթափություն է հայտնել, որ տրանսպորտային սահմանափակումների պատճառով ՈւԵՖԱ-ն «Արսենալ»-ի երկրպագուներին 6 հազար տոմս է տրամադրում և դեռ հարց է, թե արդյո՞ք նրանք կկարողանան ներկա լինել խաղին՝ հաշվի առնելով ճամփորդության հետ կապված խնդիրները:Ֆուտբոլային ակումբը նշում է, որ թիմի երկրպագուներից 45 հազարը մշտական տոմս ունի խաղերին ներկա գտնվելու համար, շատերն այդ հնարավորությունից զրկվելու են, քանի որ ՈւԵՖԱ-ն եզրափակիչ խաղի համար ընտրել է տեղ հասնելու սահմանափակ հնավորություն ունեցող վայր, ինչը պարզապես ճիշտ չէ:«Մեր երկրպագուներից շատ բողոքներ ենք ստանում և ամբողջովին կիսում ենք նրանց մտահոգությունները», - նշված է հայտարարությունում. - «Մեր երկրպագուների անունից կցանկայինք հասկանալ, թե ի՞նչ չափորոշիչներով են ընտրվում եզրափակիչ խաղերն անցկացնելու վայրերը և ինչքանո՞վ են հաշվի առնվում երկրպագուների պահանջները: Իրականությունն այն է, որ եզրափակիչ հասած թիմերը չեն կարողանում բավարարել իրենց երկրպագուների պահանջները»։«Արսենալ»-ը ՈւԵՖԱ-ին հորդորել է եզրափակիչ խաղերն անցկացնելու վայրերն ընտրելիս ապագայում հաշվի առնել նաև երկրպագուների շահերը:Անցած չորեքշաբթի խնդրին անդրադարձել է նաև Ադրբեջանի սպորտի նախարար Ազադ Ռահիմովը:«Սա Եվրոպա է, և ցանկացած քաղաք շանս ունի հյուրընկալելու նման իրադարձություն: Դա իսկապես լավ է, որ մարդիկ կարող են ճամփորդել, ավելի լավ ճանաչել միմյանց: Կարծում եմ, հաջորդ անգամ, երբ մենք նման իրադարձություն հյուրընկալենք, այսպիսի հարցեր երբեք չեն բարձրացվի, որովհետև, կարծում եմ, մեր հիասքանչ քաղաքին, մեր հյուրընկալությանը ծանոթացած յուրաքանչյուր ոք ուրախ կլինի նորից վերադառնալ»,- ասել է Ռահիմովը:Ինչ վերաբերում է Մխիթարյանին, ապա նա Ադրբեջանի կառավարությունից ստանում է անհրաժեշտ բոլոր երաշխիքները՝ կապված թե՛ անվտանգության, թե՛ վիզայի հետ, ըստ «Վաշինգտոն փոստ»-ի, նշել է Ռահիմովը։«Գարդիան»-ն էլ գրում է, որ «Արսենալ»-ը պատրաստվում է տանը թողնել Մխիթարյանին, և թիմը հիասթափված է, որ անվտանգության խնդիրների պատճառով իրենց խաղացողներից մեկը ստիպված է լինելու բաց թողնել նման կարևոր հանդիպումը:«Անցած շաբաթ «Արսենալ»-ը նրա համար անվտանգության երաշխիքներ էր պահանջել, բանակցություններն ընթանում են, «Արսենալ»-ի վերջնական որոշումը հայտի կդառնա գալիք շաբաթվա սկզբներին, բայց դրական որոշման լավատեսություն չկա», - գրել է «Գարդիան»-ը:Բրիտանական մամուլը նշում է, որ եզրափակիչ խաղի շաբաթվա ընթացքում Լոնդոն-Բաքու ուղիղ թռիչքներ չկան: Երկրպագուները ստիպված են լինելու օդանավ փոխելով Բաքու հասնել Ֆրանկֆուրտի, Վիեննայի, Կիևի, Ստամբուլի, կամ Թեհրանի օդանավակայաններով: Ավելի վաղ Բրիտանիայի արտգործնախարարությունն էլ երկրպագուներին զգուշացրել է ահաբեկչական հարձակումների սպառնալիքների մասին, որ կարող են տեղի ունենալ Բաքվում եզրափակիչ խաղի օրը՝ մայիսի 29-ին:   "
Սպորտ,ՈւԵՖԱ-ի Եվրոպայի լիգայի եզրափակիչը՝ «Արսենալ»-«Չելսի»," ՈւԵՖԱ-ի Եվրոպայի լիգայի եզրափակիչում մայիսի 29-ին Բաքվում կհանդիպեն լոնդոնյան երկու ակումբներ՝ «Արսենալ»-ը և «Չելսի»-ն: Անգլիական Պրեմիեր լիգայի առաջատար երկու թիմերը կիսաեզրափակիչում առավելության հասան, համապատասխանաբար, իսպանական «Վալենսիա»-ի և գերմանական «Այնտրախտ»-ի նկատմամբ:Հինգշաբթի ուշ երեկոյան մեկնարկած խաղերում «Արսենալ»-ը Վալենսիայում հաղթանակ տոնեց 4:2 հաշվով՝ առաջին հանդիպումը Լոնդոնում ավարտվել էր 3:1 հաշվով, իսկ «Չելսի»-ն սեփական հարկի տակ ևս, ինչպես և հյուրընկալվելիս, ոչ-ոքի՝ 1:1 խաղաց Ֆրանկֆուրտի ակումբի հետ ու եզրափակիչի ուղեգիրն ապահովեց միայն հետխաղյալ 11-մետրոնոցներն ավելի հաջող իրացնելով:ՈւԵՖԱ-ի Չեմպիոնների լիգայում նույնպես եզրափակիչ են դուրս եկել անգլիական երկու ակումբներ՝ «Լիվերպուլ»-ը և «Տոտենհեմ»-ը:Հիշեցնենք՝ ՈւԵՖԱ-ն ավելի վաղ հավաստիացրել է, որ «Արսենալ»-ը և Հենրիխ Մխիթարյանը կստանան կազմակերպության լիակատար աջակցությունը, որպեսզի հայ ֆուտբոլիստը Բաքու մեկնելու վիզա ստանա իր ակումբի՝ Եվրոպայի լիգայի եզրափակիչ հասնելու դեպքում:    "
Սպորտ,Անհավանական կիսաեզրափակիչներ՝ Չեմպիոնների լիգայում," Չեմպիոնների լիգայի կիսաեզրափակիչ խաղերում անհավանական արդյունքներ են արձանագրվում․ անգլիական ակումբները՝ Լիվերպուլն ու Տոտենհեմը, առաջին խաղերում պարտվել էին մրցակիցներին՝ Լիվերպուլը 0:3 հաշվով Բարսելոնային, Տոտենհեմը սեփական հարկի տակ 0:1 հաշվով Այաքսին: Պատասխան հանդիպումից առաջ թվում էր ամեն ինչ վճռված է, բրիտանական ակումբների համար եզրափակիչ մտնելու դուռը փակված է, միայն հրաշքը կարող է բացել այդ դուռը և այդ հրաշքը տեղի ունեցավ:Երեկ Ամստերդամում առաջին խաղակեսում Տոտենհեմը 0:2 հաշվով պարտվում էր Այաքսին, երկու խաղի արդյունքով հաշիվն արդեն 0:3 էր, թվում էր վերջին հույսն էլ է մարում, երկրորդ խաղակեսում անհրաժեշտ էր 3 գոլ խփել և նրանք արեցին դա: Խաղի հերոսը՝ բրազիլացի Լուկաս Մոուրան, հեթ տրիկի հեղինակ դարձավ, 3 անգամ նա գրավեց Այաքսի դարպասը: Չորս րոպեի ընթացքում նա երկու գոլ խփեց, իսկ խաղի լրացուցիչ ժամանակում՝ 96-րդ րոպեին խփած գոլով, Տոտենհեեմը հաղթեց 3:2 հաշվով ու մտավ Չեմպիոնների լիգայի եզրափակիչ:«Սա անհնար է բացատրել, անհնար է: Ֆուտբոլը մեզ այնպիսի պահեր է պարգևում, որ նույնիսկ չենք կարող պատկերացնել: Մենք պետք է պարզապես վայելենք սա: Նայեք ինձ, տեսեք՝ սա կյանքիս ամենալավ պահն է», - խաղից հետո ասել է Մոուրան:Երկու մարզիչների ասուլիսում Տոտենհեմի մարզիչ Մաուրիսիո Պոչետինոն հեթ-տրիկի հեղինակ բրազիլացի կիսապաշտպանի մասին ասել է․ - «Եթե մեր խաղացողները սուպերհերոսներ են, նա սուպեր, սուպեր, սուպերհերոս է: Որովհետև կարծում եմ՝ դա ապշեցուցիչ էր: Սա ֆանտաստիկ, կախարդական երեկո է նրա համար»:Պոչետինոն հաստատել է, որ չնայած հաղթանակին՝ պատրաստվում է լքել Տոտենհեմը:Այաքսի գլխավոր մարզիչ Էրիկ Տեն Հագն ասել է. - «Երբեմն ֆուտբոլը հիասքանչ է, երբեմն շատ դաժան: Մենք հիմա հանդիպում ենք դաժան երեսի հետ, իսկապես ծանր է, բայց մենք պետք է հաղթահարենք: Դա հեշտ չէ, սակայն մենք ընտրություն չունենք»:Տոտենհեմը առաջին անգամ մտավ Չեմպիոնների լիգայի եզրափակիչ, իսկ Լիվերպուլը եզրափակիչում կխաղա երկրորդ տարին անընդմեջ:Այաքս-Տոտենհեմ խաղից մեկ օր առաջ Լիվերպուլը 4:0 հաշվով ջախջախեց Բարսելոնային: Առաջին խաղում Լիվերպուլը 0:3 հաշվով պարտվել էր ֆուտբոլային գերաստղ Լիոնել Մեսսիի թիմին: Բարսելոնայում Մեսսին երկու գոլ էր խփել, մեկը՝ տուգանային ֆանտաստիկ հարվածով, բայց Լիվերպուլում հաջողությունը նրանից երես էր թեքել:Լիվերպուլը կարողացավ հաղթանակի հասնել 4:0 հաշվով ու դուրս գալ եզրափակիչ: Երկուական գոլ խփեցին բելգիացի Դիվոկ Օրիգին ու հոլանդացի Ջորջինյո Վեյնալդումը:Օրիգին քիչ է հանդես գալիս Լիվերպուլի հիմնականում կազմում, Չեմպիոնների լիգայի մրցաշարում նա առաջին անգամ գոլի հեղինակ դարձավ, իսկ կիսապաշտպան Վեյնալդումը փոխարինման էր դուրս եկել, նա փոխարինել էր վնասվածք ստացած խաղացողի ու երկրորդ խաղակեսում երկու րոպեի ընթացքում երկու անգամ գրավեց Բարսելոնայի դարպասը:Գարդիանը գրում է, որ հանդերձարանում Լիոնել Մեսսին չի կարողացել զսպել արցունքները:Հետաքրքիր է այն, որ երկու խաղերում էլ հաղթանակի հասած անգլիական թիմերը խաղադաշտ էին դուրս եկել առանց առաջատար, ռմբարկու ֆուտբոլիստների: Լիվերպուլի կազմում բացակայում էր Մոհամեդ Սալահը, իսկ Տոտենհեմի կազմում չկար կենտրոնական հարձակվող Հարի Քեյնը:Չեմպիոնների Լիգայի եզրափակիչն անցկացվելու է հունիսի 1-ին՝ Մադրիդում: Վերջին տասնամյակում առաջին անգամ եզրափակիչում հանդիպելու են անգլիական ֆուտբոլային ակումբները: "
Սպորտ,Չեմպիոնների լիգայի եզրափակիչը՝ «Լիվերպուլ»-«Տոտենհեմ»," ՈւԵՖԱ-ի Չեմպիոնների լիգայի եզրափակիչում հունիսի 1-ին Մադրիդում կհանդիպեն անգլիական երկու ակումբներ՝ «Լիվերպուլ»-ը և «Տոտենհեմ»-ը:Դա պարզ դարձավ անցած գիշեր, երբ «Տոտենհեմ»-ը, հյուրընկալվելով նիդերլանդական «Այաքս»-ին, անչափ դժվարին պայքարում կարողացավ 3:2 հաշվով առավելության հասնել՝ հաղթական գոլը խփելով խաղի հիմնական ժամանակին մրցավարի ավելացրած 5 րոպեների վերջին վայրկյաններին: Առաջին խաղում սեփական հարկի տակ լոնդոնյան ակումբը պարտվել էր 0:1 հաշվով, Ամստերդամում էլ առաջին խաղակեսում 2:0 հաշվով առջևում էր «Այաքս»-ը:«Լիվերպուլ»-ը նախօրեին էր ապահովել իր մասնակցությունը եզրափակիչին՝ նույնպես անչափ դրամատիկ պայքարում առավելության հասնելով իսպանական «Բարսելոնա»-ի նկատմամբ:    "
Սպորտ,«Լիվերպուլ»-ը՝ Չեմպիոնների լիգայի եզրափակիչում, «Լիվերպուլ» ակումբը անցավ ՈւԵՖԱ-ի եզրափակիչ: Կիսաեզրափակիչ երկրորդ խաղում երեկ ուշ երեկոյան Լիվերպուլի «Էնֆիլդ» մարզադաշտում հյուրընկալելով իսպանական «Բարսելոնա»-ին՝ անգլիական ակումբը առավելության հասավ 4:0 հաշվով․ առաջին հանդիպումը Բարսելոնայում ավարտվել էր 3:0 հաշվով հօգուտ դաշտի տերերի:Եզրափակիչի երկրորդ մասնակիցը հայտնի կդառնա այսօր ուշ երեկոյան Ամստերդամում մեկնարկող «Այաքս»-«Տոտենհեմ» հանդիպման արդյունքում: Նիդերլանդական և անգլիական ակումբների առաջին խաղը Լոնդոնում ավարտվել է «Այաքս»-ի հաղթանակով՝ 1:0 հաշվով:Չեմպիոնների լիգայի եզրափակիչը կկայանա հունիսի 1-ին Մադրիդում:       
Սպորտ,Կիսաեզրափակիչն՝ առանց Սալահի և Ֆիրմինյոյի ," Այսօր ուշ երեկոյան մեկնարկող հանդիպման արդյունքում հայտնի կդառնա ՈւԵՖԱ-ի Չեմպիոնների լիգայի եզրափակիչի առաջին մասնակիցը: «Լիվերպուլ»-ն ընդունում է «Բարսելոնա»-ին: Առաջին հանդիպումն ավարտվել է կատալոնական ակումբի համոզիչ հաղթանակով՝ 3:0 հաշվով:Մարզական վերլուծաբանների համոզմամբ, գրեթե վստահ կարելի է պնդել, որ «Բարսելոնա»-ն կանցնի եզրափակիչ, քանի որ դժվար թե Լա Լիգայի չեմպիոնությունն արդեն ապահոված ու փայլուն մարզավիճակում գտնվող «Բարսելոնա»-ն Լիվերպուլում խոշոր հաշվով պարտվի, թեպետ սոսկ տեսականորեն դա, իհարկե, հնարավոր է:Անգլիական թիմի վիճակն է՛լ ավելի ծանր է վնասվածքների պատճառով: Եթե «Բարսելոնա»-ի գերաստղը հանճարեղ արգենտինացի Մեսսին է, «Լիվերպուլ»-ի հարձակման գծի առաջատարը եգիպտացի հարձակվող Մո (Մոհամեդ) Սալահն է: Նա անցած շաբաթ օրը «Նյուքասլ»-ի հետ խաղում գլխի վնասվածք է ստացել և պատգարակով դուրս է բերվել դաշտից: Վնասվածք է ստացել նաև բրազիլացի հարձակվող Ֆիրմինյոն: «Լիվերպուլ»-ի մարզիչ Յուրգեն Կլոպը հաստատել է, որ երկուսն էլ չեն կարող խաղալ:Գերմանացի մասնագետը նշել է, որ Սալահի մոտ ուղեղի ցնցում են արձանագրել, նա շատ է ուզում խաղալ, բայց դա պարզապես բացառվում է մարզիկի առողջությունը չվտանգելու համար, բժիշկներն արգելում են Սալահի մասնակցությունը խաղին:«Լիվերպուլ»-ի մարզիչն ասել է, որ բոլորը գիտակցում են, թե ինչ բարդ կացություն է, բայց թիմը ցանկանում է լավ խաղ ցույց տալ և հաղթել: Դա կլինի մոտեցումը «Բարսա»-ի հետ խաղում:«Լիվերպուլ»-ի պաշտպան Տրենտ Ալեքզանդեր-Առնոլդն էլ է նշել, որ չափազանց դժվար կլինի խաղն ավարտել եզրափակիչ դուրս գալու արդյունքով, բայց թիմը սեփական հարկի տակ միշտ փորձում է լավագույն խաղը ցույց տալ: Երկրպագուներն անվերապահորեն աջակցում են ակումբին:«Մենք իրատես ենք, բայց միևնույն է ուզում ենք հավատալ մեր ուժերին, հավատալ, որ ամեն ինչ հնարավոր է հատկապես մեր դաշտում՝ «Անֆիլդ»-ում, և, հուսամ, կկարողանանք մի հատուկ երեկո պարգևել երկրպագուներին», - ասել պաշտպանը:Վաղն «Այաքս»-ն է խաղալու Լոնդոնի «Տոտենհեմ»-ի հետ: Առաջին հանդիպումն ավարտվել է հոլանդացիների հաղթանակով՝ 1-0 հաշվով:«Տոտենհեմ»-ի թիվ մեկ հարձակվող Հարի Քեյնն էլ վնասվածքի պատճառով չի խաղալու:ՈւԵՖԱ-ի Չեմպիոնների լիգայի եզրափկիչ հանդիպումը տեղի կունենա հունիսի 1-ին Մադրիդի Estadio Metropolitano մարզադաշտում:   "
Սպորտ,"ՈւԵՖԱ-ի Եվրոպայի լիգայի կիսաեզրափակիչները՝ «Արսենալ»-«Վալենսիա», «Այնտրախտ»-«Չելսի»"," Հայտնի դարձան ՈւԵՖԱ-ի Եվրոպայի լիգայի մրցաշարի կիսաեզրափակիչի զույգերը՝ եզրափակիչ դուրս գալու համար կպայքարեն անգլիական «Արսենալ» և իսպանական «Վալենսիա», գերմանական «Այնտրախտ» և անգլիական «Չելսի» ակումբները:Քառորդ եզրափակիչի երկու հանդիպումների արդյունքներով «Արսենալ»-ը առավելության հասավ իտալական «Նապոլի»-ի, «Վալենսիա»-ն՝ նույնպես իսպանական «Վիլյառեալ»-ի, «Այնտրախտ»-ը՝ պորտուգալական «Բենֆիկա»-ի, և «Չելսի»-ն՝ չեխական «Սլավիա»-ի նկատմամբ:Կիսաեզրափակիչ առաջին հանդիպումները կկայանան մայիսի 2-ին, պատասխան խաղերը՝ մայիսի 9-ին:Եվրոպայի լիգայի մրցաշարի եզրափակիչը նշանակված է մայիսի 29-ին Բաքվում:    "
Սպորտ,"Չեմպիոնների լիգայի կիսաեզրափակիչները՝ «Բարսելոնա»-«Լիվերպուլ», «Տոտենհեմ»-«Այաքս»"," Հայտնի դարձան ՈւԵՖԱ-ի Չեմպիոնների լիգայի կիսաեզրափակիչի զույգերը՝ եզրափակիչ դուրս գալու համար կպայքարեն իսպանական «Բարսելոնա» և անգլիական «Լիվերպուլ», անգլիական «Տոտենհեմ» և հոլանդական «Այաքս» ակումբները:Քառորդ եզրափակիչի երկու հանդիպումների արդյունքներով «Բարսելոնա»-ն առավելության հասավ անգլիական «Մանչեսթր Յունայթեդ»-ի, «Լիվերպուլ»-ը՝ պորտուգալական «Պորտու»-ի, «Տոտենհեմ»-ը՝ անգլիական «Մանչեսթր Սիթի»-ի, «Այաքս»-ը՝ իտալական «Յուվենտուս»-ի նկատմամբ:Կիսաեզրափակիչ հանդիպումները կկայանան այս ամսվա վերջին և մայիսին, եզրափակիչը՝ հունիսի 1-ին Մադրիդում:Այսօր ուշ երեկոյան կկայանան նաև ՈւԵՖԱ-ի Եվրոպայի լիգայի քառորդ եզրափակիչի պատասխան հանդիպումները:  "
Սպորտ,Հենրիխ Մխիթարյանը կստանա ՈւԵՖԱ-ի լիակատար աջակցությունը Բաքու մեկնելու համար," Հենրիխ Մխիթարյանը և «Արսենալ» ֆուտբոլային ակումբը կստանան ՈւԵՖԱ-ի լիակատար աջակցությունը, որպեսզի հայ ֆուտբոլիստը Բաքու մեկնելու վիզա ստանա, եթե «Արսենալ»-ը հասնի Եվրոպայի լիգայի ֆուտբոլի առաջնության եզրափակիչ: Այս մասին ՈւԵՖԱ-ի մամուլի խոսնակն ասել է ESPN սպորտային կայքին:Եզրափակիչ խաղն անցկացվելու է Ադրբեջանի մայրաքաղաք Բաքվում՝ մայիսի 28-ին:ESPN-ը հիշեցնում է, որ Եվրոպայի լիգայի խմբային մրցաշարում Մխիթարյանը խաղադաշտ դուրս չէր եկել Բաքվի «Ղարաբաղ» թիմի հետ «Արսենալ»-ի խաղում: «Ղարաբաղ»-ի մարզիչ Կուրբան Կուրբանովն ասել էր, թե լոնդոնյան ակումբը վախեցել էր Բաքու գալ Հայաստանի ֆուտբոլի հավաքականի ավագի հետ:2015 թվականին ևս Մխիթարյանը Բաքու չէր մեկնել Դորտմունդի «Բորուսիա»-ի կազմում ադրբեջանական «Գաբալա» թիմի հետ խաղալու համար: Գերմանական ֆուտբոլային ակումբն ասել էր, թե Մխիթարյանին որոշել են թողնել Գերմանիայում «անվտանգության նկատառումներից» ելնելով, չնայած ադրբեջանական կողմը խոստացել էր նրան վիզա տրամադրել:ESPN-ը նաև նշում է, որ, այդուհանդերձ, Հայաստանը 2015-ին մարզիկներ էր ուղարկել Բաքու՝ Եվրոպական առաջին խաղերին մասնակցելու համար:ՈւԵՖԱ-ն հիմա հայտարարել է, որ բոլոր ջանքերը կգործադրի, որպեսզի Մխիթարյանը վիզա ստանա, եթե «Արսենալ»-ը հասնի եզրափակիչ: «ՈւԵՖԱ-ի համար դա ընդունված կարգ է՝ աջակցության նամակներ հղել ազգային ֆեդերացիաներին, ակումբներին, կամ դեսպանատներին, ֆուտբոլիստներին վիզա տրամադրելու համար, թույլատրելով, որ նրանք խաղան ՈւԵՖԱ-ի առաջնության հանդիպումներում», - ասել է ՈւԵՖԱ-ի մամուլի խոսնակը:Եվրոպայի լիգայի առաջնության կիսաեզրափակիչ մտնելու պայքարում ապրիլի 18-ին «Արսենալ»-ը խաղալու է Իտալիայում` «Նապոլի» թիմի դեմ: Առաջին հանդիպմանը սեփական հարկի տակ «Արսենալ»-ը հաղթել է 2:0 հաշվով:   "
Սպորտ,Հայկական ֆուտբոլը լուրջ հաջողությունների կհասնի՝ շնորհիվ ՀՖՖ-ի նոր ղեկավարության. Յուրա Մովսիսյան," Ֆուտբոլիստ Յուրա Մովսիսյանը կարծում է՝ առաջիկայում հայկական ֆուտբոլը լուրջ հաջողությունների կհասնի՝ շնորհիվ Ֆուտբոլի ֆեդերացիայի նոր ղեկավարության, որը, հավաքականի վետերան հարձակվողի խոսքով, ճիշտ ռազմավարություն է որդեգրել հայկական ֆուտբոլի զարգացման հարցում։ «Ազատության» հետ զրույցում նա նշեց՝ քաղաքացիները շուտով հնի և նորի տարբերությունը կզգան. - «Մենք ընդհանրապես շատ բանի կարող ենք հասնել։ Մեր ֆուտբոլը ուժեղ ֆուտբոլ է, ես դա չեմ ասում, որ հավաքականի անդամ եմ, ֆուտբոլիստ եմ։ Դա արդեն ապացուցված փաստ է, որ մենք ունենք տաղանդ և հուսով ենք, որ նոր ղեկավարությունը շատ ճիշտ քայլերի է գնում ֆուտբոլը զարգացնելու համար»։Ֆուտբոլիստը ընդգծում է՝ Հայաստանի ֆուտբոլի ֆեդերացիայի ղեկավար կազմի փոփոխությունից հետո՝ և՛ ֆեդերացիայում, և՛ հավաքականում մթնոլորտը դեպի լավն է փոխվել: - «Ամենակարևորը մարդկանց հանգստությունն է, ժողովուրդը արդեն կարող է հենց էս շենք՝ Ֆուտբոլի ֆեդերացիա, հանգիստ մտնի-դուրս գա, որն առաջ չի եղել։ Հավաքականում մթնոլորտը ևս փոխվել է, ֆուտբոլիստների մոտ հանգստություն կա, փոփոխությունները շատ մեծ են»,-ասաց Յուրա Մովսիսյանը։Միացյալ նահանգներում բնակություն հաստատած ֆուտբոլիստը «Ազատությանը» փոխանցեց՝ միտք ունի ընտանիքով Հայաստան վերադառնալ։Հեղափոխությունից հետո՝ Յուրա Մովսիսյանը նաև մտադիր է Հայաստանում ներդրումներ իրականացնել։ Վերջերս հանդիպում է ունեցել առողջապահության նախարար Արսեն Թորոսյանի հետ և հնարավոր է, որ Հայաստանում իր նախաձեռնությամբ բացվի վերականգնողական կլինիկա։ - «Մինչև հեղափոխություն ես միտք չեմ ունեցել ներդրումներ անել, բայց հեղափոխությունից հետո մտքափոխվել եմ։ Եվ հենց դրա համար էլ հանդիպեցի պարոն Թորոսյանի հետ, քննարկեցինք։ Իմ կարծիքով՝ Հայաստանում դրա կարիքը կա, և հուսով ենք, որ այն կիրականացնենք», - պատմեց ֆուտբոլիստը։ "
Սպորտ,Մարզական մեկնաբան․ Մեր հավաքականից սպասում ենք միավորներ," «Մի քանի դրվագներում զգացվեց հատկապես երեկ, որ կարող են գնդակին տիրել: Երեկ գնդակին տիրելու հարաբերակցությունը հօգուտ մեզ էր։ Փոխանցումների մեջ խոտանը քիչ էր, որը շատ լավ է կրկին: Խաղից կարող ես գոհ լինել միայն այն դեպքում, երբ դա արդյունք է բերում։ Փաստացի մենք չունենք միավոր, չունենք արդյունք, ունենք խփած մեկ գնդակ, բաց թողած չորս գնդակ։ Ըստ իս, դա է պատմության մեջ մնում։ Հետագայում, երբ ապագա սերունդները նայեն աղյուսակին, տեսնելու են 0 միավոր առաջին երկու խաղից հետո: Փաստացի կորսված հնարավորություններ, և մեծ հաշվով, մենք նույն տաշտակի առջև ենք կանգնում: Նման պարագայում ասել, որ խաղը բավարարում է, դա մի քիչ ծիծաղելի է: Քանի որ սա մեր հավաքականն է, մենք նրանից սպասում ենք միավորներ: Ես բարոյական հաղթանակների կողմնակից չեմ»: 

Հայաստանի ֆուտբոլի ազգային հավաքականը Եվրո-2020-ի ընտրական փուլի 2-րդ տուրում երեկ սեփական հարկի տակ 0։2 հաշվով պարտություն կրեց Ֆինլանդիայից։ Իսկ անցած շաբաթ օրը առաջին խաղում մրցակցի դաշտում հավաքականը 1։2 հաշվով պարտվեց Բոսնիա և Հերցեգովինայի թիմին։Մարզական մեկնաբանը նշեց, որ խնդիրները համակարգային են՝ միաժամանակ ընդգծելով․ - «Հիմա բավականին լուրջ մասնագետ է աշխատում ֆեդերացիայում՝ Խինես Մելենդեսը, ով մեղմ ասած լավագույններից մեկն է: Ինքը երկար տարիներ աշխատել է տարբեր տարիքային խմբերի Իսպանիայի հավաքականների հետ, հավաքականները հասել են խոշորագույն արդյունքների: Հիմա բավական խոշոր գումարով աշխատում է Հայաստանում, և եթե դա լինի տևական, գոնե 4-5 տարի, և նա կարողանա իր սխեմաները, իր պատկերացրած տեսլականը հաղորդել մեզ, մերոնք հավատան դրան, դա կարող է, օրինակ, 2024 թվականի Եվրոպայի առաջնությանը ինչ-որ մի ձև աշխատել»: 

«Մյուս խաղում մեր առաջնային նպատակը պետք է լինի լավ խաղով և արդյունքով ազգին ուրախացնելը», - երեկ ուշ երեկոյան լրագրողների հետ հանդիպմանն ասաց ազգային հավաքականի գլխավոր մարզիչ Արմեն Գյուլբուդաղյանցը՝ շարունակելով․ - «Եթե արդյունքը լավ չի լինում, գոնե լավ խաղանք․․․ Անցյալ տարվանից էլ ասել եմ՝ մեր հավաքականը երիտասարդացման կարիք ունի: 4-5 ֆուտբոլիստ արդեն իրենց նորամուտն են նշել․․․ Կփորձենք կամաց-կամաց մեր ունեցած լավագույն փորձառու ֆուտբոլիստների հետ երիտասարդներին էլ կամաց-կամաց ընդգրկենք կազմ, լավացնենք խաղը, լավ արդյունք անենք ոև փորձենք ազգին ուրախացնել»:Ազգային ժողովի պատգամավոր, Հայաստանի ֆուտբոլի ֆեդերացիայի գործկոմի անդամ Արեն Մկրտչյանը «Ազատության» հետ զրույցում նշեց, որ նախ պետք է աշխատել մանկապատանեկան ֆուտբոլի զարգացման ուղղությամբ, ինչի շնորհիվ կունենանք որակյալ կադրեր:Նա ասաց, որ այդ ուղղությամբ ֆուտբոլի ֆեդերացիան արդեն իսկ աշխատանքներ է իրականացնում․ - «Կարճաժամկետ պետք է փորձել այս հավաքականից ստանալ առավելագույնը: Բայց կարծում եմ, որ եթե աշխարհի լավագույն մասնագետներն էլ գան ու սկսեն աշխատել հավաքականի հետ, բնականաբար հավաքականը այս վիճակով իր առջև լրջագույն նպատակներ չի կարող դնել: Հետևաբար խնդիրը չեմ կապում մարզչի հետ: Գյուլբուդաղյանը նոր է սկսել աշխատել, պետք է ժամանակ տալ»: 

Ֆեդերացիայի գործկոմի անդամ, Տարածքային կառավարման նախարար Սուրեն Պապիկյանը, ով երեկ վարչապետ Նիկոլ Փաշինյանի հետ միասին դիտել է Հայաստան - Ֆինլանդիա խաղը, նշում է, թե ինչով է պայմանավորված իր ֆեդերացիայում լինելը և ինչ փոփոխություններ են սպասվում. - «Տարածքների համաչափ զարգացմանը զուգընթաց մենք նաև զարգացնում ենք ֆուտբոլը տարածքներում։ Առաջիկայում նախատեսվում է փոքր չափի ֆուտբոլի դաշտերի կառուցում նախ երկու մարզում՝ Վայոց ձորում և Գեղարքունիքում, և մի փոքր դաշտ Արարատի մարզում: Ամռան երկրորդ կեսին մենք նմանատիպ դաշտեր կունենանք արդեն Շիրակում և Տավուշում: Դրանք հնարավորություն կտան տարբեր համայքների երեխաներին ակտիվ խաղալ ֆուտբոլ, և կենցաղում տարածվի նաև ֆուտբոլային մշակույթը»:   "
Սպորտ,Հայաստանի ֆուտբոլի հավաքականը 0:2 հաշվով պարտվեց Ֆինլանդիային, Հայաստանի ֆուտբոլի ազգային հավաքականը սեփական հարկի տակ 0:2 հաշվով պարտվեց Ֆինլանդիայի հավաքականին։Հայաստանի ֆուտբոլի ազգային թիմը Եվրո-2020 J խմբի երկրորդ խաղում Վազգեն Սարգսյանի անվան Հանրապետական մարզադաշտում հյուրընկալեց Ֆինլանդիային:Հաշիվը բացվեց 14-րդ րոպեին. եզրից կատարած փոխանցումից գոլի հեղինակ դարձավ Ֆրեդրիկ Յենսենը։78-րդ րոպեին աչքի ընկավ Պյուրու Սոյիրին:Սա Հայաստանի ազգային հավաքականի համար ընտրական փուլի երկրորդ հանդիպումն էր:Ֆուտբոլի Եվրոպայի 2020 թվականի առաջնության ընտրական մրցաշարի առաջին խաղում Հայաստանի ազգային հավաքականը 1:2 հաշվով պարտություն կրեց Բոսնիա և Հերցեգովինայի թիմից՝ մրցակցի հարկի տակ:Ֆինլանդիան ևս առաջին տուրում 0:2 հաշվով պարտություն էր կրել Իտալիայից։ 
Սպորտ,Հայաստանի հավաքականն այսօր ընդունելու է Ֆինլանդիայի ընտրանուն," Եվրո-2020-ի ընտրական փուլի առաջին տնային խաղում Հայաստանի հավաքականն այսօր ընդունելու է Ֆինլանդիայի ընտրանուն: Խաղից առաջ Հայաստանի վարչապետը հանդիպում է ունեցել ազգային հավաքականի ֆուտբոլիստների հետ։Նիկոլ Փաշինյանը, ով նախկինում բազմիցս ազգային հավաքականի խաղերին հետևել է մարզադաշտից՝ ընտանիքի անդամների հետ, երեկ, դիմելով ֆուտբոլիստներին, հաջողություն է մաղթել այսօրվա խաղում․ - «Մեր հավաքականը չպետք է խաղի նկատմամբ վախի որևէ զգացում ունենա: Իհարկե, խաղի արդյունքը շատ կարևոր է, բայց ես գոնե այդպես եմ ընկալում, որպես Հայաստանի Հանրապետության վարչապետ կարող եմ ասել, որ նաև պատրաստ եմ կիսել ցանկացած դառնություն մեր հավաքականի հետ և, իհարկե, ուրախությունը կիսելու կարիք նույնիսկ չկա, բայց դառնությունները, իմացեք, որ միշտ պատրաստ եմ կիսել: Եվ շատ կարևոր է դուխով առաջ գնալը: Ես ինքս էլ ներկա կլինեմ: Հաղթանակի կարևոր նախապայմանը, իմ կարծիքով, պարտվելուց չվախենալն է»:Այսօրվա հաղթանակը անխուսափելի համարում նաև Ֆուտբոլի ֆեդերացիայի նախագահ, ԱԱԾ տնօրեն Արթուր Վանեցյանը․ - «Հաստատ հաղթելու ենք»:Հաղթանակի տրամադրվածություն ունեն նաև Ազգային հավաքականի երկրպագուները։ Անկախ հանդիպման արդյունքներից՝ իրենք ևս պատրաստ են մշտապես երկրպագելու ազգային հավաքականին:Ֆուտբոլի Եվրոպայի 2020 թվականի առաջնության ընտրական մրցաշարի առաջին խաղում մրցակցի դաշտում Հայաստանի ազգային հավաքականը անցած շաբաթ օրը1:2 հաշվով պարտություն կրեց Բոսնիա և Հերցեգովինայի թիմից։Ֆուտբոլիստ Յուրա Մովսիսյանը կարծում է՝ առաջիկայում հայկական ֆուտբոլը լուրջ հաջողությունների կհասնի՝ շնորհիվ Ֆուտբոլի ֆեդերացիայի նոր ղեկավարության, որը, հավաքականի վետերան հարձակվողի խոսքով, ճիշտ ռազմավարություն է որդեգրել հայկական ֆուտբոլի զարգացման հարցում։ «Ազատության» հետ զրույցում նա նշեց՝ քաղաքացիները շուտով հնի և նորի տարբերությունը կզգան. - «Մենք ընդհանրապես շատ բանի կարող ենք հասնել։ Մեր ֆուտբոլը ուժեղ ֆուտբոլ ա, ես էդ չեմ ասում, որ հավաքականի անդամ եմ, ֆուտբոլիստ եմ, բայց էդ արդեն ապացուցված փաստ ա, որ մենք ունենք տաղանդ և հույս ունենք, որ նոր ղեկավարությունը շատ ճիշտ քայլերի է գնում ֆուտբոլը զարգացնելու»։Ֆուտբոլիստը ընդգծում է՝ Հայաստանի ֆուտբոլի ֆեդերացիայի ղեկավար կազմի փոփոխությունից հետո՝ և՛ ֆեդերացիայում, և՛ հավաքականում մթնոլորտը դեպի լավն է փոխվել։ - «Ամենակարևորը ես կարամ ասեմ, որ մարդկանց հանգստությունն ա, ժողովուրդը արդեն կարա հենց էս շենքի մեջ հանգիստ մտնի-հելնի, էդ առաջներում չի եղել, ֆուտբոլիստների հանգստությունն ա, փոփոխությունները շատ մեծ են», - նշեց Մովսիսյանը: "
Սպորտ,Ֆուտբոլի ազգային հավաքականի անդամ․ Ցանկացած խաղից առաջ մեր ակնկալիքները միայն հաղթանակ են ," Եվրո-2020-ի ընտրական փուլի առաջին տնային խաղում Հայաստանի հավաքականը մարտի 26-ին ընդունելու է Ֆինլանդիայի ընտրանուն:«Ցանկացած խաղից առաջ մեր ակնկալիքները միայն հաղթանակ են»,- հանդիպման նախօրեին «Ազատության» հետ զրույցում ասաց Հայաստանի ազգային հավաքականի կիսապաշտպան Գևորգ Ղազարյանը: - «Ուղղակի մենք նայում ենք, թե որ հավաքականի դեմ ինչքան է մեր շանսերը, և ինչպիսին են դժվարությունները այդ ամենին հասնելու համար։ Կարծում եմ, Ֆինլանդիայի հետ խաղին ավելի շատ շանսեր ունենք հաղթանակին հասնելու համար, քան թե Բոսնիայի խաղից առաջ էր շանսերը»։

Ֆուտբոլի Եվրոպայի 2020 թվականի առաջնության ընտրական մրցաշարի առաջին խաղում մրցակցի դաշտում Հայաստանի ազգային հավաքականը անցած շաբաթ օրը1:2 հաշվով պարտություն կրեց Բոսնիա և Հերցեգովինայի թիմից։Մեկնաբանելով այս պարտությունը՝ Ղազարյանը ասաց. - «Բոսնիայի հավաքականին լավ ուսումնասիրել էինք, գիտեինք իրենց ուժեղ և թույլ կողմերը: Պատրաստվել էինք, կարծում եմ, լավ պաշտպանություն տարանք խաղի սկբնամասում, մինչև գոլն ընդունելը, և մեր շանսերը ունեցանք հակագրոհների ժամանակ: Ուղղակի լավ չիրացրեցինք մեր պահերը, այդ իսկ պատճառով երկրորդ գոլը բաց թողեցինք ու արդեն իսկ ուշ էր ետ բերել կորցրածը»:Վերջերս Գևորգ Ղազարյանը կարծիք էր հայտնել Հայաստանում լեգեոներների սահմանափակում մտցնելու մասին՝ ընդգծելով, որ դա իսկապես օգուտ կլինի հայկական ֆուտբոլին․ - «Երբ որ երկար տարիներ Հայաստանի առաջնությունը մշական լեգեոներներ ունենա, այստեղ հարց է առաջանում՝ որտե՞ղ պետք է խաղան մեր ակադեմիայի փոքր տարիքի [մարզիկները], որոնք որ նոր են զարգանում, մեծանում և պետք է շանս ստանան խաղալու։ Ոչ մի երկրում, նույնիսկ Ռոնալդոն, նույնիսկ բոլոր տաղանդավորները շանս են ստանում խաղալու: Ես ուզում եմ ասեմ, որ մեր երիտասարդները կարողանան այդ շանսը ստանան։ Այսօրվա դրությամբ բոլորին է հասկանալի, որ փորձառու, խաղացած 26-27 տարեկան բրազիլացին կարող է ավելի ուժեղ լինի, քան 18-19 տարեկան հայը։ Ես ուզում էի ասել, որ թիմում լինեն 6 լեգեոներներ՝ նրանց հետ համատեղ հայ ֆուտբոլիստներով։ Լեգեոներները շատ կարևոր են, նույնիսկ օգուտ են, ոչ թե վնաս են։ Բայց լինեն ավելի քիչ, ավելի որակյալ, և ավելի ուշադրություն դարձնեն նաև մեր տեղացի երիտասարդների վրա: Բայց մեր երիտասարդները պետք է ոչ թե դա համարեն առավելություն, այլ հակառակը՝ շատ մեծ պատասխանատվությամբ վերաբերվեն, որովհետև ոչ մեկ իրենց ուղղակի տեղ չի տալու խաղալու, եթե նույնիսկ լինի սահմանափակում»:

Օրեր առաջ ֆուտբոլի ֆեդերացիայի կայքում հրապարակվել էր մի տեսանյութ, որում ազգային հավաքականի անդամները Գևորգ Ղազարյանին համարում են ամենաշատակերը։Թիմակիցների նման տպավորությունը Ղազարյանը, ով հանդես է գալիս պորտուգալական «Շավիշ» ակումբում, այսպես բացատրեց. - «Հայաստան գալուց ուտում եմ մեր հացը, պանիրը․․․ ինչը որ ստեղից ա: Կանաչին մերև շատ համեղ ա, տոմլան: Բայց ամենաշատը մեր հաց ու պանիրն եմ կարոտում, որովհետև էնտեղ ո՚չ մեր հացից կա, ո՛չ էլ մեր պանրից»:Բայց ամենաշատը Ղազարյանը կարոտում է Հայաստանի մթնոլորտը, ընկերների ջերմությունը:  "
Սպորտ,Եվրո-2020-ի ընտրական մրցաշարը Հայաստանը սկսեց նվազագույն հաշվով պարտությամբ," Ֆուտբոլի Եվրոպայի 2020 թվականի առաջնության ընտրական մրցաշարի առաջին խաղում Հայաստանի ազգային հավաքականը 1:2 հաշվով պարտություն կրեց Բոսնիա և Հերցեգովինայի թիմից՝ մրցակցի հարկի տակ:Շաբաթ ուշ երեկոյան Սարաևոյի «Գրբավիցա» մարզադաշտում կայացած խաղի հաշիվը 33-րդ րոպեին բացեց Ռադե Կրունիչը, 80-րդ րոպեին Դենի Միլոշևիչը կրկնապատկեց այն, իսկ հանդիպման հիմնական ժամանակին ավելացված 3-րդ րոպեին Հայաստանի հավաքականի ավագ Հենրիխ Մխիթարյանը իրացրեց ձեռքով խաղի համար մրցակցի դարպասին նշանակված 11-մետրանոցը:J խմբում, որտեղ ընդգրկված է Հայաստանը, Իտալիայի հավաքականը սեփական հարկի տակ 2:0 հաշվով առավելության հասավ Ֆինլանդիայի թիմի նկատմամբ, Հունաստանը մրցակցի դաշտում նույն հաշվով հաղթեց Լիխտենշտեյնին:Երկրորդ տուրում մարտի 26-ին Հայաստանի հավաքականը Երևանում կհյուրընկալի Ֆինլանդիայի թիմին, Իտալիայի ընտրանին կընդունի Լիխտենշտեյնի հավաքականին, իսկ Բոսնիա և Հերցեգովինայի հավաքականը՝ Հունաստանի ընտրանուն:Եվրո-2020-ի եզրափակիչ փուլը անցկացվելու է եվրոպական 12 երկրների մեկական քաղաքներում, 2020 թվականի հունիսի 12-ից հուլիսի 12-ը:    "
Սպորտ,Ռևանշ՝ սառույցի վրա․ պատմական խաղերից կես դար է անցել," Պատմական խաղերից տասնամյակներ անց «Ազատությանը» տված բացառիկ հարցազրույցում Չեխոսլովակիայի հավաքականի մարզիկները խոստովանել են՝ «սահադաշտ էին դուրս գալիս այնպես, ասես գնում էին պատերազմի՝ վրեժխնդիր լինելու Պրահա մտած ռուսական տանկերի համար»: Թեժ պայքարն ի վերջո ավարտվեց չեխերի՝ մեկը մյուսին հաջորդած հաղթանակներով:Ստոկհոլմ, 1969 թվականի մարտ՝ սահադաշտում «սառը պատերազմի» ժամանակների ամենաթեժ հանդիպումներից մեկն է: Չեխոսլովակիայի դեմ խորհրդային զորքերի հարձակումից ու Պրահա սովետական տանկեր մտցնելուց յոթ ամիս անց երկու երկրների հոկեյի հավաքականները դուրս են եկել միմյանց դեմ:Չեխոսլովակիայի հոկեյի հավաքականի նախկին անդամ Յան Հավելն ասում է․ - «Մերոնք՝ բոլորը, հայրենասերներ էին և տանել չէին կարողանում սովետական օկուպացիան: Մենք պատրաստ էինք մեր սիրտը թողնել սառույցի վրա»:«Հաղթելու մեր ձգտումն այնքան հզոր էր, ասես դուրս էինք եկել կենաց-մահու կռվի», - ասում է Չեխոսլովակիայի թիմի մեկ այլ նախկին անդամ՝ Յան Սուխին:Ոչ միայն սահադաշտում, այլև ողջ Չեխոսլովակիայում դեռ թարմ էին 1968 թվականի հիշողությունները, երբ սովետական տանկերն ու հարյուր հազարավոր զինվորները բռնի ուժով խեղդեցին Պրահյան գարունը՝ երկրում սկսված ժողովրդավարական զարգացումները: Մոսկվան զորքով էր արձագանքել Չեխոսլովակիայի նոր առաջնորդ Ալեքսանդր Դուբչեկին, ով ուզում էր նվազեցնել գրաքննությունն ու ընդարձակել քաղաքական ազատությունները: Նրա անհնազանդությունը, սակայն, տրորվեց սովետական տանկերի տակ:«Մենք ատելություն էինք զգում նրանց հանդեպ, որովհետև տեսել էինք՝ ինչպես է այդ ամենը եղել», - պատմում է Յան Սուխին:1969-ի մարտին Խորհրդային Միությունը դեռ հզոր ազդեցություն ուներ Չեխոսլովակիայում, և ակնկալվում էր, որ սառույցի վրա ևս հաղթանակը սովետական հավաքականինն է լինելու: Խորհրդային տարիներին հոկեյի լեգենդ Բորիս Միխայլովը այդ տարի առաջին անգամ էր աշխարհի առաջնության մասնակցում:«Դե, մենք հո չենք ասելու՝ ինչեր էին ասում նրանք մեր հասցեին... թող դա նրանց խղճին մնա», - նշում է Միխայլովը:Երկու հանդիպումներից առաջինի ընթացքում խաղը խիստ լարված էր. ոչ միայն ֆիզիկական դիմակայությունն էր հզոր, այլև՝ հոգեբանական: «Չեխոսլովակիայի հավաքականի անդամները նախկինում երբեք այդչափ ագրեսիվ չէին եղել», - պատմում է Բորիս Միխայլովը:«Երբ մենք սահադաշտ դուրս եկանք, ուղղակի զայրացած ու գժված էինք այն ամենից, ինչ արել էր Խորհրդային Միությունը մեզ հետ, և չէինք կարծում, թե նրանք կարող են մեզ հաղթել», - ասում է Սուխին:Խորհրդային Միության հավաքականն ընդունեց մարտահրավերը: Միխայլովի կոշտ խաղը երկար սպասել չտվեց: «Մենք նրան «ռուս շուն» էինք կոչում, որովհետև կարող էր հարձակվել ամեն վայրկյան: Ես սա ավելի շատ վախկոտություն կորակեի. հենց մի քիչ ուշադրությունդ շեղում էիր, տեղում պահն օգտագործում էր ու վնասվածք հասցնում», - պատմում է Յան Հավելը:Մեկը մյուսին հաջորդող կոպիտ հարձակումներից հետո Խորհրդային Միության հավաքականը ի վերջո պատժվեց. միանգամից երկու հոկեյիստներ հայտնվեցին տուգանային նստարանին: Հենց այդ պահին էլ Չեխոսլովակիայի հավաքականի անդամ Յան Սուխին բացեց խաղի հաշիվը:«Ինչ ասեմ, շատ երջանիկ էի: Մենք որոշել էինք՝ առաջին գոլը խփել, ինչ գնով էլ լինի», - վերհիշում է Սուխին:Առաջին գոլին հաջորդեց երկրորդը, արդյունքում Չեխոսլովակիան 2:0 հաշվով հաղթեց Խորհրդային Միությանը: Խաղից հետո, սակայն, չեխերը հրաժարվեցին ավանդական ձեռքսեղմումից:«Երբ մենք հյուրանոց վերադարձանք, մեզ այնտեղ Ամերիկայի հավաքականն էր սպասում: Ամեն մեկը մեզ համար մի շիշ վիսկի էր բերել՝ շնորհավորելու ռուսների դեմ հաղթանակը», - պատմում է Յան Հավելը:Տոնախմբություն էր նաև Պրահայի փողոցներում, ցնծացող երկրպագուները լցրել էին Վացլավի հրապարակը: Ընդ որում, նրանք չէին տեսել, որ իրենց հավաքականի խաղացողները հաղթանակից հետո ցուցադրաբար մերժել են մրցակիցների ձեռքը սեղմել. գրաքննիչներն այդ կադրերը կտրել էին եթերից:Երկրորդ՝ պատասխան հանդիպմանը Յան Հավելը Խորհրդային Միության դեմ իր բողոքն արտահայտելու այլ միջոց էր գտել: Նա, իր չորս խաղընկերների հետ, սև ժապավենով էր փակել մարզաշապիկի վրա պատկերված կարմիր աստղը: Երկրորդ խաղը նախորդից շատ ավելի թեժ ու լարված էր:«Ռուսները կեղտոտ խաղ էին խաղում, անընդհատ խփում ու քաշքշում էին, մենք ստիպված էինք շարունակել խաղը՝ չնայած ստացած վնասվածքներին», - ասում է Հավելը:Ի վերջո, երբ չեխերը երկրորդ հաղթանակն արձանագրեցին՝ 4:3 հաշվով, Պրահայի փողոցները պայթեցին ուրախությունից: Խաղերի հաշիվները դարձան քաղաքական խորհրդանիշ, որ նկարում էին քաղաքի պատերի վրա՝ որպես Խորհրդային Միության դեմ բողոքի նշան: Ցնծության միջոցառումները, սակայն, վերածվեցին անկարգությունների: Հարձակման ենթարկվեց և այրվեց Խորհրդային Միության ավիափոխադրողի՝ «Աէրոֆլոտ»-ի ներկայացուցչությունը, թեև Նահանգների ու մի շարք այլ երկրների դիվանագետներ պնդում են, որ այս միջադեպը Չեխոսլովակիայի հատուկ ծառայությունների սարքած սադրանքն էր:«1969-ի այդ խաղերը վրեժ լուծելու նման մի բան էին՝ ոչ միայն խաղացողների, այլև Չեխոսլովակիայի ողջ ժողովրդի համար, որոնք իրենց նսեմացած էին զգում դրանից ամիսներ առաջ՝ օգոստոսին տեղի ունեցած օկուպացիայի պատճառով: Չեխոսլովակիայի հավաքականը տուն վերադարձավ բրոնզե մեդալներով, ոսկին, այդուամենայնիվ, բաժին հասավ Խորհրդային Միությանը», - վերհիշում է Ռոբերտ Զարուբան՝ Չեխիայի հեռուստատեսության հոկեյի մեկնաբանը:«Այդ հանդիպումներում նրանք մեզնից ուժեղ էին և արժանի էին հաղթանակի: Բայց ի վերջո աշխարհի առաջնությունում մենք հաղթեցինք», - շեշտում է նախկին Խորհրդային Միության հոկեյի հավաքականի անդամ Բորիս Միխայլովը:Սահադաշտում տեղի ունեցած այս զարգացումները պատրվակ դարձան, որ Խորհրդային Միությունը է՛լ ավելի ընդարձակի ճնշումները քաղաքական դաշտում: Մեկ ամիս չանցած Ալեքսանդր Դուբչեկը, որին թույլ էին տվել ձևականորեն պահպանել իշխանությունը՝ Մոսկվայի աչալուրջ հայացքի ներքո, հրաժարական տվեց:Չեխոսլովակիայի հավաքականի անդամներին հարցաքննեցին՝ կարմիր աստղը փակելու գործով: Գաղափարի հեղինակ Յան Հավելին մեկ տարի շարունակ հավաքական չէին հրավիրում և արգելում էին խոսել Խորհրդային Միության դեմ տարած հաղթանակի մասին:«Այդ մասին խոսել չէր կարելի, դա քննարկման ենթակա չէր: Մեզ արգելել էին ասել ճշմարտությունը», - ընդգծում է Հավելը:Այսօր էլ Յան Հավելն ու Յան Սուխին հուզմունքով են հիշում 50 տարի առաջ տեղի ունեցած այդ հաղթանակներն ու հպարտանում, որ կարողացել են բերկրանք պարգևել ու վերականգնել բռնազավթման մեջ գտնվող ժողովրդի արժանապատվությունը: "
Սպորտ,Գրոսմայստեր Լիլիթ Գալոյանը դատական գործընթաց է սկսել Շախմատի ֆեդերացիայի դեմ," Հայաստանի պաշտոնաթող նախագահ Սերժ Սարգսյանի գլխավորած Շախմատի ֆեդերացիայի դեմ դատական գործընթաց է սկսել միջազգային գրոսմայստեր Լիլիթ Գալոյանը:Հավաքականի նախկին անդամը պնդում է՝ ֆեդերացիայում կանոնադրության խախտմամբ փոփոխել են հավաքականի կազմավորման կարգը և իրեն հղիության ընթացքում դուրս թողել թիմի կազմից: 2017 թվականի դեկտեմբերի 17-ի խորհրդի նիստը իրավական ուժ չունի, պնդում է շախմատիստը, բացատրելով՝ չի ապահովվել կազմի երկու երրորդի ներկայությունը:«Ստորագրություններ չեն ներկայացվել, բնականաբար։ Ուղղակի այսպես ասեմ՝ ֆեդերացիայի կնիքով փաստաթուղթ է, որտեղ ներկայացվել են այդ տասնըքանի անձը, ու նրանց ոչ մեկի անվան դիմաց չկա ստորագրություն։ Ինքը խորհրդի նիստ կոչվելու իրավունք չունի, դա ինչ-որ ժողով է, որին ներկա է լինում ֆեդերացիայի նախագահը։ Քանի որ նա հանդիսանում է Հայաստանի Հանրապետության նախագահ, ի՞նչ է, կարելի է խախտե՞լ ֆեդերացիայի կանոնադրությունը, որովհետև այդտեղ ներկա է բարձրաստիճան պաշտոնյա», - ընդգծեց գրոսմայստերը։Մինչ դատական գործընթացը Գալոյանը դիմել է նաև Սպորտի նախարարություն, ֆեդերացիան գերատեսչությանը ներկայացրած պարզաբանման մեջ հղում է կատարել մի կանոնադրության, որի օրինականությունը ևս Գալոյանը կասկածի տակ է դնում: Պետռեգիստրից ստացված փաստաթղթի տակ ֆեդերացիայի նախագահ Սերժ Սարգսյանի ստորագրությունն է։«Լավ կլիներ, որ ինքը տեղյակ լիներ՝ ինչ է կատարվում ֆեդերացիայում, այն փաստաթղթերը, որոնք ինքը ստորագրեր, ավելի մանրամասն տեղյակ լիներ դրանց։ Ի վերջո, ասենք, կոնֆերանսին նաև ինքն է մասնակցել, ու, ասենք, ըտեղ ես ներկա չեմ եղել, բայց փաստաթղթերում գրված է՝ ես ներկա եմ եղել, ու ըստ տեասահոլովակների և ըստ մամուլի անդրադարձի՝ բավական թվով ԶԼՄ-ներ են եղել այդտեղ։ Անգամ ակնարկ չկա, որ այդտեղ կանոնադրության փոփոխություն է եղել», - նշեց շախմատիստուհին։Հավաքականի վերջնական կազմը ձևավորվել է արդեն 2018 թվականի մայիսի 2-ին, երբ Հայաստանը գտնվում էր քաղաքական թեժ իրադարձությունների կիզակետում: Հավաքականում ներառված չլինելու մասին Գալոյանը տեղեկացել է ավելի ուշ, երբ անձամբ գնացել է ֆեդերացիա: Չի բացառում, որ որոշման պատճառը իր ու իր ընտանիքի քաղաքական հայացքներն են եղել: Հարկ է նշել, որ Գալոյանը այդ օրերին չի միացել Հայաստանի շախմատի հավաքականի անդամների՝ Սերժ Սարգսյանին սատարող հայտարարությանը, որում շախմատիստները շնորհավորել են Սարգսյանին վարչապետի պաշտոնում ընտրվելու կապակցությամբ և անդրադառնալով Նիկոլ Փաշինյանի առաջնորդած շարժմանը՝ անթույլատրելի էին համարել բոլոր այն քայլերը, կոչերն ու գործողությունները, որոնք կարող են վնասել Հայաստանին:«Ֆեյսբուքում որոշ ստատուսներ գրել եմ՝ ոգևորվելով հեղափոխությունից, և, ասենք, ինձ այս փոփոխությունը շատ հոգեհարազատ է», - ասաց Լիլիթ Գալոյանը։Հայաստանի շախմատի ֆեդերացիայի գլխավոր քարտուղար Միքայել Անդրեասյանը «Ազատության» հետ զրույցում զրպարտություն որակեց Գալոյանի այս մեղադրանքները: Ասում է, որ գրոսմայստերին առաջարկել են մասնակցել միջազգային մրցաշարի, որի ծախսերը ամբողջությամբ ֆեդերացիան հոգալու էր՝ չունենալով նման պարտավորություն, բայց քանի որ հղիության պատճառով Գալոյանը հրաժարվել է մասնակցել մրցաշարերին, հնարավորություն չի եղել գնահատել նրա մարզական պատրաստվածությունը, և նա չի ընդգրկվել հավաքականի կազմում: Իսկ հավաքականի կազմավորման կարգը փոխել են, որպեսզի այն առավել մրցունակ դառնա, վստահեցնում են ֆեդերացիայից՝ բացառելով գործընթացում անօրինականությունը։«Բոլոր խորհրդի նիստի անդամներին մենք տեղյակ ենք պահել, և իրենք հեռակա կարգով նաև համաձայնել են, որ այդ որոշումներին իրենք կողմ են», - նշեց Անդրեասյանը։Ինչ վերաբերում է Լիլիթ Գալոյանի ներկայացրած ֆինանսական պահանջներին, այն է՝ հավաքականում իր տեղը վերականգնելուց հետո ամսական 175 հազար դրամ և 1400 դոլար մրցաշարի մասնակցության համար, ֆեդերացիայից հակադարձում են՝ պետությունը մարզիկների համար աշխատավարձ չի նախատեսում, և այդ վճարները ֆեդերացիան իր մարզիկներին սեփական հայեցողությամբ է տրամադրել:Միքայել Անդրեասյանը դա անվանում է սոցիալական օգնություն: «15 տարի Գալոյանը եղել է հավաքականում, այդ 15 տարվա ընթացքում ինքը ինչ պահանջ ունեցել է, ֆեդերացիան կատարել է։ Գալոյանի հանդեպ որևէ վատ բան ընդհանրապես չկա, բոլորը իր հանդեպ դրական են տրամադրված եղել», - ընդգծեց Շախմատի ֆեդերացիայի գլխավոր քարտուղարը։Գործով առաջին դատական նիստը արդեն տեղի է ունեցել: Ինչպես հայցվոր կողմը նշեց, դեռևս դատարան չի ներկայացվել, իրենց պնդմամբ, կեղծված արձանագրությունը, որը կազմվել է 2017 թվականի խորհրդի նիստի ժամանակ: Խորհրդի նախագահը, հիշեցնենք, Սերժ Սարգսյանն է, ով, ըստ կանոնադրության, շարունակելու է ղեկավարել այն մինչև 2022 թվականը:  "
Սպորտ,«Արսենալ»-ը՝ Եվրոպայի լիգայի քառորդ եզրափակիչում," Լոնդոնի «Արսենալ»-ը անցավ ՈւԵՖԱ-ի Եվրոպայի լիգայի մրցաշարի քառորդ եզրափակիչ:1/8 եզրափակիչի պատասխան խաղում անցած գիշեր հյուրընկալելով ֆրանսիական «Ռեն» ակումբին՝ լոնդոնցիները 3:0 հաշվով առավելության հասան: Երկու գոլի հեղինակ դարձավ Պիեռ-Էմերիկ Օբամեյանգը, մեկ գնդակ էլ մրցակցի դարպասն ուղարկեց Էյնսլի Մեյթլանդ-Նայլզը: Հայաստանի հավաքականի ավագ Հենրիխ Մխիթարյանը խաղադաշտ դուրս եկավ 69-րդ րոպեին՝ փոխարինելով Մեսութ Օզիլին:Առաջին հանդիպումը Ֆրանսիայում ավարտվել էր 3:1 հաշվով՝ հօգուտ դաշտի տերերի:Հեղինակավոր մրցաշարի քառորդ եզրափակիչում հանդես գալու իրավունք են ձեռք բերել նաև անգլիական և լոնդոնյան մեկ այլ ակումբ՝ «Չելսի»-ն, իսպանական «Վալենսիա»-ն և «Վիլյառեալ»-ը, իտալական «Նապոլի»-ն, գերմանական «Ֆրանկֆուրտ»-ը, չեխական «Սլավիա»-ն և պորտուգալական «Բենֆիկա»-ն:Քառորդ եզրափակիչի զույգերը կորոշվեն այսօր կայանալիք վիճակահանությամբ, հանդիպումները տեղի կունենան ապրիլի 11-ին և 18-ին:     "
Սպորտ,Զիզուն «Ռեալ»-ում լիակատար իշխանություն է պահանջում," Մադրիդի «Ռեալ»-ի լեգենդար հարձակվող և մարզիչ, Ֆրանսիայի հավաքականի կազմում 1998 թվականին աշխարհի չեմպիոնի տիտղոսը վաստակած Զինեդին Զիդանը համաձայնել է վերադառնալ Իսպանիայի մայրաքաղաք և ստանձնել «արքայական ակումբի» գլխավոր մարզչի պաշտոնը:Անցած մրցաշրջանում «Ռեալ»-ը Զիդանի գլխավորությամբ նվաճել է Եվրոպայի Չեմպիոնների լիգայի գավաթը՝ Հին աշխարհամասի ակումբային ֆուտբոլի ամենահեղինակավոր մրցանակը: Ընդ որում՝ դա երրորդ անընդմեջ հաղթանակն էր ՈւԵՖԱ-ի Չեմպիոնների լիգայի եզրափակիչում:Ի դեպ, Մադրիդի թիմի կազմում Զիդանը 2002 թվականին նաև որպես խաղացող է արժանացել Չեմպիոնների գավաթին:Անցյալ տարվա փառահեղ հաղթանակից հետո նա, շատերի համար անսպասելի, հայտարարել է թիմից հեռանալու մասին:Դրանից հետո թիմից հեռացել է Կրիշտիանու Ռոնալդուն, և «Ռեալ»-ը սկսել է պարտվել․ գործնականում արդեն հասկանալի է, որ իսպանական բարձրագույն խմբի՝ La Liga-ի չեմպիոն չի դառնա, դուրս է մնացել իսպանական գավաթից, և ամենացավալին՝ պարտվել է Չեմպիոնների լիգայի մրցաշարում:«Ռեալ»-ի ղեկավարությունը 2018-ին նախ պաշտոնանկ է արել Յուլեն Լոպետեգուին, իսկ օրերս էլ՝ Սանտյագո Սոլարիին:«Ես գիտեմ, որ սա հատուկ օր է բոլորիս համար: Երջանիկ եմ, ինչպես նախագահն ասաց, ես շատ երջանիկ եմ տուն վերադառնալու համար», - նախօրեին ասել է Զիդանը՝ ստանձնելով գլխավոր մարզչի պաշտոնը:Խոսելով 2018-ին ակումբից հեռանալու մասին, նա ասել է, թե այն ժամանակ համոզված էր, որ դա ճիշտ էր իր համար, հավելելով, թե, իր կարծիքով, նաև թիմին էր պետք մի նոր լիցք, նոր մեկնարկ:Բայց ինչպե՞ս է «Ռեալ»-ի ամենազոր նախագահ Ֆլորենտինո Պերեսը համոզել Զիզուին՝ վերադառնալ արքայական ակումբ:Իսպանական մամուլի փոխանցմամբ, Զիդանը նախապայմաններ է ներկայացրել ակումբի ղեկավարներին:Նախ, Զիդանը ցանկանում է, որ «Ռեալ»-ին միանան Ռոնալդուի կամ Քարիմ Բենզեմայի մակարդակի գերաստղեր: Այդպես է Զիդանը խոսել, մասնավորապես, «Չելսի»-ից Նգոլո Կանտեի ու Էդեն Ազարի և «Պարի Սեն-Ժերմեն»-ից Կիլիան Մբապեի ու Նեյմարի մասին:Բացի այդ, Զիդանը ներկայացրել է երկրորդ նախապայմանը, ըստ որի՝ «Ռեալ»-ի մարզական կյանքին առնչվող և ոչ մի որոշում չպետք է ընդունվի ու հավանության արժանանա առանց մարզչի իմացության:Բավարարվել է նաև երրորդ պահանջը՝ «Ռեալ»-ի ղեկավարությունը բարձրացրել է Զիդանի աշխատավարձը:Ի դեպ, անցյալ տարի Զիդանը նույնիսկ չի հայտնվել ամենաբարձր վարձատրվող մարզիչների առաջին տասնյակում: "
Սպորտ,«Արսենալ»-ը՝ Եվրոպայի լիգայի վճռական փուլում," Լոնդոնի «Արսենալ» ակումբը անցավ ՈւԵՖԱ-ի Եվրոպայի լիգայի մրցաշարի վճռական փուլ՝ երեկ երեկոյան սեփական հարկի տակ 3:0 խոշոր հաշվով առավելության հասնելով Բորիսովի ԲԱՏԷ թիմի նկատմամբ: 1/16 եզրափակիչի առաջին հանդիպումը Բելառուսում ավարտվել էր դաշտի տերերի հաղթանակով՝ 1:0 հաշվով:Պատասխան հանդիպմանը «Արսենալ»-ի մեկնարկային կազմում էր և լավ խաղով աչքի ընկավ Հայաստանի ֆուտբոլի ազգային հավաքականի ավագ Հենրիխ Մխիթարյանը, ով անցած տարեվերջին վնասվածք էր ստացել և նոր է վերադարձել խաղադաշտ:Հաշիվը բացվեց 4-րդ րոպեին, երբ Զախար Վոլկովը գրավեց սեփական դարպասը, 39-րդ րոպեին Շկոդրան Մուսթաֆին երկրորդ գնդակը անցկացրեց բելառուսցիների դարպասը, երրորդ և վերջին գոլի հեղինակը դարձավ Սոկրատիս Պապաստաթոպուլոսը՝ 60-րդ րոպեին:Եվրոպայի լիգայի 1/8 եզրափակիչ են դուրս եկել նաև իսպանական «Սևիլիա», «Վալենսիա» և «Վիլյառեալ», անգլիական «Չելսի», իտալական «Նապոլի» և «Ինտեր», ռուսաստանյան «Զենիթ» և «Կրասնոդար», գերմանական «Ֆրանկֆուրտ», ավստրիական «Զալցբուրգ», խորվաթական «Դինամո» (Զագրեբ), ուկրաինական «Դինամո» (Կիև), չեխական «Սլավիա», պորտուգալական «Բենֆիկա» և ֆրանսիական «Ռեն» ակումբները: Զույգերը կորոշվեն այսօր անցկացվելիք վիճակահանությամբ:       "
Սպորտ,Եվրոպոլ․ Իսպանիայում և Բելգիայում բացահայտված հայկական հանցախմբերը կապի մեջ են եղել," Եվրամիության ոստիկանությունը նոր մանրամասներ է հաղորդում անցած շաբաթ Իսպանիայում ձերբակալված հայկական հանցախմբի վերաբերյալ, որի անդամները մեղադրվում են պրոֆեսիոնալ թենիսիստներին կաշառելու և պայմանավորված խաղեր կազմակերպելու մեջ:Associated Press-ի հետ զրույցում Եվրոպոլի տնտեսական հանցագործությունների բաժնի պետ Պեդրո Ֆելիչիոն հայտնել է՝ պարզվել է, որ Իսպանիայում ձերբակալված խմբավորումը կապի մեջ է եղել անցած տարի Բելգիայում հայտնաբերված հայկական հանցախմբի հետ:Ըստ եվրոպացի քննիչների, խաղադրույքներով զբաղվող այդ խմբերը հարյուրավոր պայմանավորված խաղեր են կազմակերպել Եվրոպայի տարբեր երկրներում, ավելի քան 100 մարզիկների կաշառել, ընդ որում, ոչ միայն թենիսի ասպարեզում. լուրջ կասկածներ կան, որ նրանք հանցավոր կապի մեջ են եղել նաև վոլեյբոլիստների ու բասկետբոլիստների հետ, ասել է Եվրոպոլի պաշտոնյան:Ամիսներ շարունակված քննությունից հետո իրավապահները նաև անուններ են հրապարակում: Ըստ այդմ՝ Բելգիայում գործող հանցախմբի առաջնորդներից մեկը եղել է 28-ամյա Գրիգոր Սարգսյանը, ում կաշառված սպորտսմենները կոչել են «Մաեստրո»: Վերջինս ձերբակալված է և այժմ գտնվում է բելգիական բանտում: Նրա դեմ ցուցմունքներ ստանալու, փաստեր հավաքելու համար, ըստ Associated Press-ի աղբյուրների, բելգիացի քննիչները այս շաբաթ մեկնել են Ֆրանսիա, ուր գործով անցնող չորս թենիսիստ էր ազատազրկվել: Նրանցից առնվազն մեկը խոստովանել է, որ մոտ երկու տասնյակ պայմանավորված խաղ է անցկացրել Սարգսյանի պատվերով:Քննությամբ պարզվել է՝ հանցախումբը գործել է ծածկագրերով ուղարկվող բջջային հաղորդագրություններով, բացի այդ՝ Սարգսյանը հատուկ մարդկանց է վարձակալել, որոնք աչքի չընկնող՝ փոքր խաղադրույքներ են կատարել նախապես պայմանավորված խաղերում: Գումարի չափը մեծ չի եղել՝ կասկածներ չհարուցելու համար, շահույթը, սակայն, ապահովվել է՝ բազմակի խաղադրույքների միջոցով:«Ֆրանսիան հանցախմբի գործողություններից ամենաշատը տուժած երկրներից մեկն է», - ասել է քննիչը Associated Press-ին, մանրամասնելով՝ պայմանավորված խաղերն անցկացվել են պրոֆեսիոնալ թենիսի համեմատաբար ցածր մակարդակի մրցաշարերում, որոնք հեռուստաընկերությունների ուշադրության կենտրոնում չեն, մրցանակային գումարներն էլ մեծ չեն՝ 5-15 հազար դոլարի սահմաններում։Ֆրանսիայից բացի, քննիչները հարցաքննություններ են իրականացրել Բելգիայում, Նիդերլանդներում, Գերմանիայում, Սլովակիայում և Բուլղարիայում, և սա դեռ ամենը չէ, հաղորդում է Associated Press-ը, մանրամասնելով` կասկածներ կան, որ հանցախմբի կապերը տարածվել են մինչև Միացյալ Նահանգներ, Չիլի ու Եգիպտոս:Ընդհանուր առմամբ, ըստ քննության, հանցախմբի հետ համագործակցել է ավելի քան հարյուր թենիսիստ, որոնք պայմանավորված արդյունք ապահովելու համար ստացել են 500-ից մինչև 3 հազար եվրո գումար: «Տպավորություն է, որ սա շատ տարածված է եղել», - ասել է Բելգիայի դատախազության պաշտոնյաներից մեկը, չթաքցնելով՝ իրավապահները մտավախություն ունեն, որ ապագայում կոռուպցիոն այս շղթան կարող է շատ ավելի ընդարձակվել: «Ժամանակի ընթացքում այս մարզիկները կարող են դառնալ մարզիչ ու արդեն նորեկներին ներքաշել հանցավոր գործունեության մեջ», - ասել է Բելգիայի դատախազության պաշտոնյան՝ անանուն մնալու պայմանով:Եվրոպոլի ներկայացուցիչը, իր հերթին, նշել է, որ այժմ քննություն է ընթանում պարզելու՝ ինչ չափով են համագործակցել Իսպանիայում և Բելգիայում բացահայտված հանցախմբերը, արդյո՞ք եղել է մեկ պարագլուխ, որին բոլորն են ենթարկվել, թե՞ կապը եղել է ստորին մակարդակներում՝ տեղեկատվության փոխանակման ու փողերի լվացման համար: «Սակայն որ նրանք իրար հետ կապի մեջ են եղել, հստակ է», - ասել է Եվրոպոլի տնտեսական հանցագործությունների բաժնի ղեկավար Պեդրո Ֆելիչիոն:Անցած շաբաթ հաղորդվեց, որ Իսպանիայի ոստիկանությունը՝ Եվրոպոլի աջակցությամբ, հայկական խոշոր հանցավոր խումբ է ձերբակալել՝ թենիսի պայմանավորված խաղեր կազմակերպելու մեղադրանքով: Եվրոպոլի հաղորդագրության համաձայն՝ ձերբակալվել է 83 մարդ, այդ թվում՝ 28 պրոֆեսիոնալ թենիսիստ, առգրավվել է 137 հազար եվրո գումար, զենք, տասնյակ համակարգիչներ, 5 շքեղ մեքենաներ, ոսկյա զարդեր ու շքեղության այլ պարագաներ, 42 բանկային քարտ ու հաշիվ սառեցվել է: "
Սպորտ,Իսպանիայում հայկական խոշոր հանցախումբ է ձերբակալվել," Իսպանիայի ոստիկանությունը՝ Եվրոպոլի աջակցությամբ, հայկական խոշոր հանցավոր խումբ է ձերբակալել՝ թենիսի պայմանավորված խաղեր կազմակերպելու մեղադրանքով: Եվրոպոլի հաղորդագրության համաձայն՝ ձերբակալվել է 83 մարդ, այդ թվում՝ 28 պրոֆեսիոնալ թենիսիստ, որոնցից մեկը մասնակցել է Ամերիկայի վերջին բաց առաջնությանը:Հետաքննությունը սկսվել է, երբ թենիսի ասպարեզում կոռուպցիայի դեմ պայքարող մարմինը՝ Tennis Integrity Unit-ը բարձրաձայնել է տարօրինակ միտումների և նախօրոք պայմանավորված խաղերի հետ կապված կասկածների մասին: Գործի քննությամբ պարզվել է, որ կասկածյալները կաշառել են պրոֆեսիոնալ խաղացողներին, որպեսզի վերջիններս իրենց ցանկալի արդյունքը ապահովեն, ապա, օգտագործելով հազարավոր մարդկանց անձնական տվյալները, խաղադրույքներ են կատարել այդ խաղերում ու հսկայական գումարներ վաստակել:Ըստ հետաքննության, հանցավոր խմբի հետ համագործակցող մարզիկները հանդես են եկել Թենիսի միջազգային ֆեդերացիայի և Պրոֆեսիոնալ թենիսի ընկերակցության կողմից կազմակերպվող մրցաշարերում: Այդ մարզիկների, ինչպես նաև հանցավոր խմբավորման անդամների անունները իրավապահները դեռ չեն բացահայտում, պաշտոնական հաղորդագրություններում չի նշվում նաև՝ ձերբակալված հայերը Հայաստանի՞, թե՞ այլ երկրի քաղաքացիներ են: Եվրոպոլի հաղորդագրության մեջ միայն ասվում է, որ «հայկական խմբավորման անդամները եղել են թենիսի կորտերում և հետևել խաղերին՝ հավաստիանալու, որ մարզիկները կատարում են նախապես ձեռք բերված պայմանավորվածությունները»:Ամիսներ շարունակված հետաքննությունից հետո՝ երեկ արդեն, իսպանացի ոստիկանները հատուկ գործողություն են իրականացրել, որի ընթացքում խուզարկվել է 11 տուն՝ Իսպանիայի 9 տարբեր նահանգներում: Առգրավվել է 137 հազար եվրո գումար, զենք, տասնյակ համակարգիչներ, 5 շքեղ մեքենաներ, ոսկյա զարդեր ու շքեղության այլ պարագաներ: 42 բանկային քարտ ու հաշիվ սառեցվել է: 83 կասկածյալներից 15-ի վերաբերյալ դատարանն արդեն կալանավորման որոշում է կայացրել, մեղադրանք է առաջադրվել մի շարք հոդվածներով, այդ թվում՝ փողերի լվացման ու զենք պահելու համար: 68-ի մասով քննություն է ընթանում:«Այս պահին մեր ունեցած փաստերը վկայում են, որ հանցախումբը սկսել է գործել 2017 թվականի փետրվարից, այս ընթացքում, մեր հաշվարկներով, նրանք միլիոնավոր եվրոների շահույթ են ստացել ապօրինի ճանապարհով», - ըստ Reuters լրատվական գործակալության, հայտարարել է Իսպանիայի ոստիկանությունը:Այժմ իրավապահները հետաքննություն են անցկացնում՝ պարզելու՝ արդյոք Իսպանիայում հայտնաբերված հանցախումբը կապված չէ՞ անցած տարի Բելգիայում ձերբակալված հայկական խմբավորման հետ, որի անդամներին ևս մեղադրում են պրոֆեսիոնալ մրցաշարերում թենիսիստներին կաշառելու, պայմանավորված խաղերում խաղադրույքներ կատարելու և փողերի լվացման մեջ: Բելգիայում հարուցված այդ գործի շրջանակում անցած հունիսին հինգ հայ էր ձերբակալվել: "
Սպորտ,Իսպանացի հայտնի ֆուտբոլային մարզիչ Խինես Մելենդեսը աշխատելու է Հայաստանում," Ֆուտբոլի ֆեդերացիայի փոխնախագահ Արմեն Մելիքբեկյանի փոխանցմամբ, պայմանագրեր են կնքվել իսպանացի մասնագետների հետ, այդ թվում՝ Խինես Մելենդեսի, ով հունվարից մշտական բնակություն է հաստատելու Հայաստանում: Մելենդեսը Հայաստան է գալու երկու մարզիչների հետ, որոնցից մեկը մարզչական կրթության դասընթացների համար է պատասխանատու լինելու, իսկ մյուսը՝ մանկապատանեկան թիմերի հետ աշխատանքի:«Մենք շատ մեծ հույսեր ենք կապում պարոն Մելենդեսի հետ։ Նրա առաջարկած ծրագիրը բավականաչափ լայնածավալ է, պահանջելու է մեր կողմից պահանջելու է և՛ մարդկային ռեսուրսներ, և՛ բավական մեծ ծավալի աշխատանք: Պարոն Մելենդեսը նաև աշխատելու է բոլոր ազգային հավաքականների հետ՝ 14-ից մինչև 21 տարեկան, և ընդհանուր մարզչական շտաբ է ձևավորելու», - լրագրողների հետ հանդիպմանն ասաց Մելիքբեկյանը: 

Իսպանացի հանրահայտ մարզիչ Խինես Մելենդեսը համակարգելու է ինչպես Հայաստանի տարբեր տարիքային հավաքականների աշխատանքը, այնպես էլ մշակելու է մանկապատանեկան ֆուտբոլի, կանանց ֆուտբոլի և ֆուտզալի զարգացման ծրագրային քաղաքականությունը:Մարզչական կրթության ոլորտում աշխատելուց բացի, նա գլխավորել է նաև Իսպանիայի տարբեր տարիքային հավաքականները, որոնց հետ հասել է ֆուտբոլի պատմության ընթացքում բացառիկ հաջողությունների` մասնավորապես, 6 անգամ իր թիմերի հետ դառնալով Եվրոպայի չեմպիոն։Խինես Մելենդեսն Իսպանիայի տարբեր տարիքային հավաքականներում մարզել է այնպիսի ֆուտբոլիստների, ինչպիսիք են Չավի Էռնանդեսը, Անդրես Ինիեստան, Իկեր Կասիլյասը, Դավիդ Վիլյան, Ժեռար Պիկեն և այլք։

Մելիքբեկյանը տեղեկացրեց, որ Մելենդեսի օգնությամբ ազգային հավաքականի բոլոր մարզիչները կմեկնեն Իսպանիա, որտեղ վերապատրաստում կանցնեն։

Մելիքբեկյանն այսօր անդրադարձավ նաև մասսայական ֆուտբոլ ունենալուն։ Նրա խոսքով, Հայաստանում ընդամենը 29 բնակավայրում են զբաղվում ֆուտբոլով, ինչը շատ փոքր տոկոս է կազմում և ցուցանիշն էլ վատն է։ Ֆեդերացիան ստեղծելու է պայմաններ, որպեսզի ֆուտբոլով զբաղվեն բոլորը։Աշխատանքները կսկսեն Վայոց Ձորից, որը միակ մարզն է, որտեղ ոչ մի ֆուտբոլային հանդիպում չի անցկացվում․ - «Այնտեղ մենք նպատակ ունենք 10-12 արհեստական խաղադաշտեր կառուցել տարբեր համայնքներում: Հետագայում այդ ծրագիրը երկրորդ փուլով ադրեն անցնելու է Գեղարքունիք, որտեղ կառուցելու ենք երկու անգամ ավելի շատ՝ 20 մարզադաշտ: Հուսանք, որ 2019 թվականի ընթացքում Վայոց ձորում և Գեղարքունիքում մեր ծրագրերը կավարտենք»:Ֆուտբոլի ֆեդերացիայի փոխնախագահն ասաց նաև, որ նոր մոտեցում են դրսևորելու այն մարդկանց հանդեպ, որոնք ուզում են ներդրումներ կատարել հայկական ֆուտբոլում և նոր ակումբներ բացել: Խրախուսելու են մարզերում ներդումները, դպրոցների կառուցումը:Առաջին փորձը Գորիսի հետ կլինի, որտեղ ցանկություն կա դպրոց կառուցելու, և եթե դա իրականություն դառնա, ապա այնտեղ ֆուտբոլի ֆեդերացիայի միջոցներով կկառուցեն մեկ արհեստական խաղադաշտ։ "
Սպորտ,Ֆուտբոլի ակադեմիայում տեղի ունեցավ առաջին ներառական խաղը," «Ֆուտբոլը բոլորի համար է, իսկ Ֆուտբոլի ֆեդերացիայի համար մեկ նպատակը՝ ստեղծել հնարավորություններ, որպեսզի շատերը կարողանան զբաղվել ֆուտբոլով», - «Ազատությանն» ասաց Հայաստանի Ֆուտբոլի ֆեդերացիայի փոխնախագահ Արմեն Մելիքբեկյանը՝ շարունակելով, - «Ընդունված է ընկալել, որ ֆուտբոլը միայն հավաքականն է և վերջ, բայց ՀՖՖ-ն առաջինը պատասխանատու է յուրաքանչյուր մարդու համար, ազգային հավաքականում շատ քիչ մարդիկ են խաղում, մինչդեռ նման միջոցառումներին խաղում են ծայրահեղ մեծ չափով մարդիկ, և դա է կարևորը: Եթե Ֆուտբոլի ֆեդերացիան այսօր կկարողանա, հնարավորություն կունենա ավելի մեծացնել միջոցառումների թիվը և տարածել նաև մարզերում, դա կլինի շատ մեծ հաջողություն»:

Ներառական այս հանդիպումը ազգային ընտրանու մարզիկները բնորոշեցին որպես «անսահման հնարավորությունների խաղ», որտեղ սահմանափակումներ չկան, յուրաքանչյուրն ունի խաղալու հնարավորություն:Ռոբերտ Արզումանյան․ - «Սա ցույց է տալիս, որ անհնարին բան չկա: Նրանք պետք է նույնպես խաղան, անսահման հնարավորություններ ունեն իրականում»:Ռումյան Հովսեփյանն ընդգծեց, որ կանեն իրենց կախված ամեն բան, որպեսզի նման հանդիպումները շարունակական լինեն․ - «Շատ մեծ ուրախությամբ ենք եկել այստեղ, որպեսզի երեխաներին ուրախություն ու ժպիտ պարգևենք: Նրանց հասկացնենք, որ նրանք կազմում են մեր կյանքի մի մասնիկը: Մեր համար շատ կարևոր է, որ կարողանում ենք երեխաներին ուրախացնենք ոչ միայն մեր խաղով, այլև մեր մասնակցությամբ»: 

Հայաստանի ազգային հավաքականում վերջերս իր նորամուտը տոնած երիտասարդ 21-ամյա պաշտպան Արթուր Քարտաշյանը, ով նորամուտի խաղում աչքի ընկավ իր խփած գոլով, «Ազատության» հետ զրույցում ասաց, թե այն, որ երեխաներին օգնում էին գոլի հեղինակ դառնալ, դա արդեն իսկ երեխաներին մեծ ուրախություն էր պարգևում․ - «Երեխաների ժպիտը տեսնելով՝ բոլորս էլ ավելի շատ ենք ուրախանում, ու լավ կլինի, որ նման միջոցառումները շատ լինեն, որ երեխաները ժպտան»: "
Սպորտ,"Երիտասարդ ֆուտբոլիստները հպարտ են, որ հանդես են եկել ազգային հավաքականի կազմում"," Ջիբրալթարի և Լիխտենշտեյնի հավաքականների դեմ խաղում Հայաստանի ազգային հավաքականում իրենց նորամուտը տոնած երիտասարդ ֆուտբոլիստները ասում են, որ ազգային ընտրանու կազմում հանդես գալը եղել է իրենց ամենամեծ ցանկություններից մեկը, մեծ հպարտություն ու պատասխանատու քայլ էր իրենց համար.

«Տպավորություններս աննկարագրելի էին, շատ էի ուրախացել ու նաև ուրախացել էի մեր հաղթանակի համար։ Մեր ամբողջ ազգը սպասում էր, որ մենք մեր տանը նրանց պարտվել էինք ու բոլորը սպասում էին, որ պետք ա հաղթեինք: Դրանից ես ավելի շատ էի ուրախացել։ Շատ մեծ պարտադրող բան ա ու մեծ պատիվ հանդես գալ ազգային հավաքականի կազմում», -«Ազատության» հետ զրույցում ասաց «Փյունիկի» 21-ամյա պաշտպան Արթուր Քարտաշյանը, ով ազգային հավաքականում նորամուտի խաղում աչքի ընկավ իր խփած գոլով․ - «Չէի սպասում, որ գոլի հեղինակ կդառնամ, բայց կսպասեի, որ լավ կարող եմ հանդես գալ։ Կարող էի ավելի լավ հանդես գալ այդ խաղում, ինչքան որ ցույց տվեցի»։

Նրա խոսքով՝ հատկապես երիտասարդների համար ազգային հավաքականի հետ մարզվելը, նրանց հետ հանդես գալը փորձ ձեռք բերելու լավագույն հնարավորություն է․ - «Երիտասարդներն արդեն փուլ առ փուլ աճում են և պետք է արդեն փոքր-ինչ խաղի ժամանակ ստանան, որպեսզի նրանք էլ կարողանան իրենց որակները բարելավեն: Նորից կուզեմ հրավիրվեմ ազգային հավաքական, որպեսզի նորից կարողանամ որակներս ավելի լավ ցույց տալ»։

Լիխտենշտեյն - Հայաստան խաղին աչքի ընկավ նաև դարպասապահ Հենրի Ավագյանը։ «Ազատության» հետ զրույցում նա ասաց, որ ազգային հավաքականից հրավեր ստանալու համար իրենից մեծ ջանքեր են պահանջվել․ - «Զգացողությունները անկրկնելի է, ուղղակի չգիտեմ լրիվ ուրիշ մակարդակ, լրիվ ոնց որ տեղափոխվես ուրիշ աշխարհ: Հասկանում ես, որ դա ազգային հավաքականն ա, ավելի մեծ ֆուտբոլիստների հետ ես հանդես գալիս։ Մեծ ոգևորություն կար, որովհետև խաղում էիր իրոք փորձառու, անունով ավելի բարձր մարդկանց հետ, բայց դաշտում բոլորս հավասար էինք»:

Խոսելով իր խաղի մասին՝ 22-ամյա Ավագյանն ասաց, որ լարվածությունը մեծ էր, ինքը կարող էր ավելին անել. - «Մարզիչները գոհ էին լավ մարզումներից սկսած մինչև խաղի օրը։ Բայց ես էլ հասկանում եմ, որ դեռ մեծ ճանապարհ ունեմ, որպեսզի հրավիրվեմ ազգային հավաքական, խաղամ ազգային հավաքականում»:

9 տարեկանից ֆուտբոլով զբաղվող Հենրի Ավագյանը, պատմում է, որ դարպասապահ դառնալը պատահական չի եղել. - «Սկզբնական շրջանում բոլորն էլ, որ գնում են ֆուտբոլի, ուզում են խաղալ, գոլ խփել... Խաղերի էինք գնում, պարտվում էինք․․․ Որոշեցի որ չէ, պետք է դարպասապահ դառնամ, թիմիս օգնեմ: Մարզչիս օգնությամբ, շատ մեծ աշխատանքի շնորհիվ դարձա դարպասապահ, սկսեցի հաջող հանդես գալ, սկսեց ինձ ավելի շատ դուր գալ այդ պահը, որ պաշտպանում եմ թիմիս»:

Նորամուտը ազգային հավաքականում նշեց նաև 22-ամյա Ալիկ Առաքելյանը։ «Ազատությանն» ասաց, որ կայուն ելույթներ ունենալու դեպքում հույս ունի, որ կրկին հաջողությունների կհասնի. - «Շատ հաճելի էր, որ հրավեր ստացա: Յուրաքանչյուր ֆուտբոլիստի նպատակ, երազանքն է, որպեսզի խաղա ազգային հավաքականում: Պետք է կայուն ելույթներ ունենամ, որպեսզի շարունակական լինի այդ ամեն ինչը»։ "
Սպորտ,ՈւԵՖԱ-ի Ազգերի լիգա․ Հայաստանի հավաքականը երկրորդ տեղը գրավեց խմբում ," ՈւԵՖԱ-ի Ազգերի լիգայի մրցաշարի խմբային փուլի վերջին՝ վեցերորդ տուրի հանդիպումը Լիխտենշտեյնի թիմի հետ Հայաստանի ֆուտբոլի ազգային հավաքականը ավարտեց ոչ-ոքի՝ 2:2, և երկրորդ տեղը գրավեց D լիգայի չորրորդ խմբում:Երկուշաբթի ուշ երեկոյան Վադուցում կայացած խաղի հաշիվը 9-րդ րոպեին բացեց Սարգիս Ադամյանը, այնուհետև Մարսել Բյուչելի (44-րդ րոպե) և Նիկոլաս Հասլերի (47-րդ րոպե) գոլերից հետո դաշտի տերերը առաջ անցան հաշվի մեջ, իսկ 85-րդ րոպեին Ալեքսանդր Կարապետյանը հավասարեցրեց այն:Խմբային փուլում Հայաստանի ընտրանին վաստակեց 10 միավոր՝ 5 միավորով ետ մնալով խմբի հաղթող Մակեդոնիայի հավաքականից, որը կշարունակի պայքարը հաջորդ փուլերում, ինչպես նաև կանցնի ավելի բարձր՝ C լիգա:Մրցաշարի կիսաեզրափակիչ, երրորդ տեղի համար և եզրափակիչ հանդիպումները կանցկացվեն հաջորդ տարվա հունիսին:         "
Սպորտ,ՈւԵՖԱ-ի Ազգերի լիգա. Հայաստանը երկրորդ անընդմեջ խոշոր հաշվով հաղթանակը տոնեց," ՈւԵՖԱ-ի Ազգերի լիգայի մրցաշարի նախավերջին՝ հինգերորդ տուրում ուրբաթ երեկոյան Հայաստանի ֆուտբոլի ազգային հավաքականը մրցակցի հարկի տակ 6:2 խոշոր հաշվով առավելության հասավ Ջիբրալթարի թիմի նկատմամբ:Հայաստանի ընտրանուց չորս գոլի հեղինակ դարձավ Յուրա Մովսիսյանը՝ 27-րդ, 48-րդ, 52-րդ և 54-րդ րոպեներին, 66-րդ րոպեին մրցակցի դարպասը գրավեց Արթուր Քարտաշյանը, հիմնական ժամանակին ավելացված 4-րդ րոպեին էլ՝ Ալեքսանդր Կարապետյանը:Դաշտի տերերից աչքի ընկան Տյայ Դե Բարը, ով 10-րդ րոպեին բացեց հանդիպման հաշիվը, և Ադամ Փրիսթլին՝ 78-րդ րոպեին:Նախորդ տուրում հոկտեմբերի 16-ին Երևանում Հայաստանի հավաքականը նույնպես խոշոր՝ 4:0 հաշվով առավելության է հասել Մակեդոնիայի թիմի նկատմամբ, մինչ այդ, սակայն, երկու անընդմեջ պարտություն էր կրել՝ 0:2 հաշվով Սկոպյեում՝ Մակեդոնիայից, և 0:1 հաշվով Երևանում՝ Ջիբրալթարից: Ազգերի լիգայի մրցաշարի խմբային փուլի վերջին՝ նոյեմբերի 19-ին Վադուցում Լիխտենշտեյնի թիմի հետ հանդիպումից առաջ Հայաստանի հավաքականը ունի 9 միավոր և երկրորդ հորիզոնականն է զբաղեցնում D լիգայի չորրորդ խմբում: Լիխտենշտեյնի հետ մրցաշարի առաջին՝ սեպտեմբերի 6-ին Երևանում կայացած խաղում Հայաստանը հաղթել է 2:1 հաշվով:Խմբի առաջատարը շարունակում է մնալ Մակեդոնիայի հավաքականը, որը ուրբաթ օրը Վադուցում Լիխտենշտեյնին 2:0 հաշվով հաղթելուց հետո ունի 12 միավոր: Խմբային փուլում վերջին հանդիպումը Մակեդոնիայի ընտրանին կանցկացնի սեփական հարկի տակ՝ նոյեմբերի 19-ին ընդունելով Ջիբրալթարի թիմին:   "
Սպորտ,Աշխարհի չեմպիոն Սիմոն Մարտիրոսյանը մարզվում է վթարային շենքում," Աշխարհի չեմպիոն 21-ամյա ծանրորդ Սիմոն Մարտիրոսյանի անձնական մարզիչ Աշոտ Փիլոսյանը պատմում է՝ Սիմոնը 9 տարի է, ինչ զբաղվում է ծանրամարտով և այդ ողջ ընթացքում մարզվում է վթարային, տարրական պայմաններ չունեցող շենքում։ Ծանրաձողերը, որոնցով մարզվում է աշխարհի չեմպիոնը, արտադրվել են 80-ականներին։Մյուս մարզիչը՝ Նարեկ Խաչատրյանը, ասում է՝ օրեր առաջ մարզման ընթացքում ծանրաձողերից մեկը կոտրվել է՝ շատ հին էր:«Ուշադրություն չկա, ոչ մեկի պետքը չի, ուզում ես տասը հոգի չեմպիոն տուր, էլի նույն պայմանն է: Բան չի փոխվելու, ես հույս չունեմ, որ մի լավ բան պիտի սպասեմ, օրինակ՝ ծանրաձող բերեն տան։ Մի օր էլ էս շենքը կփլվի գլխներիս», - հավելում է Աշոտ Փիլոսյանը։Ավելի քան 10 տարի գործող մարզադահլիճում մինչև վերջերս անգամ ջուր չի եղել:«Պայմաններից ենք մենք մի քիչ նեղվում։ Բայց մի վայրկյան անգամ մեզ մոտ մարզումների ընթացքը չի դադարեցվել, չի կանգնեցվել մինչև վերջ մենք մեր գործն ենք անում, մեր երեխաներն էլ մեծ սիրով գալիս են, նամանավանդ՝ Սիմոնին տեսնելով», - պատմում է Նարեկ Խաչատրյանը:Մարզիչները նշում են՝ վերջերս 2 օդափոխիչ են գնել, այն էլ իրենց սեփական միջոցներով։Ձմռան շեմին հրատապ է դառնում ջեռուցման խնդիրը: Անմխիթար վիճակում են հանդերձարանը, իսկ լոգարանը ցույց տալով՝ մարզիչներն ասում են՝ «բաղնիքի համար նախատեսված սենյակ է»։Սպորտի և երիտասարդության հարցերի նախարարի պաշտոնակատար Գաբրիել Ղազարյանը «Ազատության» հետ զրույցում ասաց՝ մարզադպրոցների վերանորոգման ծրագրեր կան, սակայն առաջիկա տարում Սիմոն Մարտիրոսյանի մարզադպրոցը դրանցում ընդգրկված չէ: "
Սպորտ,Օդանավակայանում դիմավորեցին հաղթանակած ծանրամարտիկներին," Աշխաբադում կայացած Ծանրամարտի աշխարհի առաջնությունից այսօր Հայաստան վերադարձավ ազգային հավաքականը, այդ թվում նաև ռեկորդային ցուցանիշներով աշխարհի չեմպիոն դարձած Սիմոն Մարտիրոսյանը, ինչպես նաև փոխչեմպիոն Գոռ Մինասյանը։Թուրքմենստանում ընթացող ծանրամարտի աշխարհի առաջնությունում Հայաստանի ներկայացուցիչ, 109 կգ քաշային Սիմոն Մարտիրոսյանը դարձել է աշխարհի չեմպիոն` երկամարտի 435 կգ ռեկորդային արդյունքով: Հրում վարժությունում հայ ծանրորդը առաջին մոտեցմամբ 230 կգ արդյունք է գրանցել` դառնալով աշխարհի ռեկորդակիր, իսկ երկրորդ մոտեցմամբ Մարտիրոսյանն արդեն չեմպիոնի կարգավիճակում հրել է 240 կգ` աշխարհի նոր ռեկորդ սահմանելով:Հայ ծանրորդն արծաթե մեդալ էր նվաճել պոկում վարժությունում` գլխավերևում պահելով 195 կգ, իսկ երրորդ մոտեցմամբ 21-ամյա ծանրորդը բարձրացրել էր 197 կգ ծանրաձող, սակայն մրցավարները չէին հաշվել նրա այդ մոտեցումն ու չէին գրանցել աշխարհի նոր ռեկորդը:«Ինչի համար գնացել էի, դրանով էլ վերադարձել եմ», - լրագրողների հետ զրույցում ասաց 21-ամյա ծանրորդ, աշխարհի չեմպիոն Սիմոն Մարտիրոսյանը: - «Դա միմիայն քրտնաջան աշխատանքի և մարզիչների խորհուրդների շնորհիվ էր։ Ինչի համար ես պատրաստվել էի, գնացի և արեցի դա»։Մարզիկն ասաց՝ հաղթանակը Հայաստանին է նվիրում։Սիմոն Մարտիրոսյանի նվաճումն էր, որ ոգևորեց Գոռ Մինասյանին՝ դառնալու փոխչեմպիոն։«Երբ թիմակիցդ՝ քո ընկերը, աշխարհի չեմպիոն է դառնում, ամեն օր չէ, որ աշխարհի չեմպիոն են դառնում՝ և երեք֊չորս աշխարհի ռեկորդով: Դա ոգևորում է՝ միանշանակ», - նշեց Մինասյանը:Հաղթանակը միանշանակ սպասելի էր։ Լրագրողների հետ զրույցում ասաց Հայաստանի ծանրամարտի հավաքականի գլխավոր մարզիչ Փաշիկ Ալավերդյանը:«Ամենավատն էն էր, որ չորսն էլ չկարողացան մեդալ բերեն։ Թե չէ կարող էին չորս էլ բերել: Դուք ինքներդ տեսաք», - նշեց մարզիչը:«Զվարթնոց» օդանավակայանում այսօր ծանրորդներին դիմավորում էին երկրպագուներ, բարեկամներ։Հաղթանակը սպասելի էր նաև Սիմոն Մարտիրոսյանի ընտանիքի համար։«Անսահման ուրախություն, բերկրանք է մայրն ապրում, աննկարագրելի է», - պատմեց Սիմոն Մարտիրոսյանի մայրը: - «Սիմոնիս մարզիչն անպայման մեր տանն ա լինում, մեր հարևաններով, հարազատներով դիտում ենք իրար հետ, ես չեմ նայում, էն պահը, երբ բարձրացնում ա, նոր նայում եմ։ Անբացատրելի զգացողություն է, չեմ կարողանում նայել, երբ արդեն հանում է»:Սիմոն Մարտիրոսյանը Ռիոյի 2016 թվականի օլիմպիական խաղերի արծաթե մեդալակիր է, Եվրոպայի 2017 թվականի առաջնության չեմպիոն, ինչպես նաև Եվրոպայի 2018 թվականի երիտասարդական առաջնության չեմպիոն։  "
Սպորտ,"Ինֆանտինոն չի բացառում, որ արդեն 2022-ի աշխարհի առաջնության եզրափակիչ փուլին մասնակցի 48 հավաքական"," ՖԻՖԱ-ի ղեկավարը չի բացառում` 2022 թվականին Կատարում անցկացվելիք ֆուտբոլի աշխարհի առաջնության եզրափակիչ փուլին մասնակցող հավաքականների թիվը կարող է հասնել 48-ի: Այս մասին միջազգային ֆուտբոլային ֆեդերացիայի ղեկավար Ջանի Ինֆանտինոն հայտարարեց Ասիական ֆուտբոլային համադաշնության` երեկ Մալայզիայի մայրաքաղաք Կուալա Լումպուրում մեկնարկած հերթական համաժողովի ընթացքում:«Մենք որոշել էինք ավելացնել Աշխարհի գավաթի մրցաշարին մասնակցող թիմերի քանակը` այն 32-ից հասցնելով 48-ի: ՖԻՖԱ-ի որոշման համաձայն՝ դա պետք է տեղի ունենար 2026 թվականին: Արդյո՞ք մենք դա կանենք արդեն 2022-ի առաջնության ընթացքում: Եթե հնարավոր լինի` ինչո՞ւ ոչ», - հայտարարում էր Ինֆանտինոն:Աշխարհի առաջնության եզրափակիչ փուլին մասնակցող թիմերի քանակն ավելացնելու մասին որոշումը ՖԻՖԱ-ն կայացրել է 2017 թվականի հունվարին` Ցյուրիխում կայացած կոնգրեսի ընթացքում: Նախապես ֆուտբոլային պաշտոնյաները որոշել էին, որ 48 թիմերի մասնակցության մասին որոշումը ուժի մեջ կմտնի 2026 թվականին Մեքսիկայում, Միացյալ Նահանգներում և Կանադայում անցկացվելիք աշխարհի առաջնությունից սկսած: Այս ծրագրի ավելի վաղ իրագործումը, սակայն, ըստ ՖԻՖԱ-ի պաշտոնյաների, կարող է հանգեցնել 2022 թվականի առաջնությունը հյուրընկալող պետության գոնե մասնակի փոփոխության:«Մենք պետք է ուսումնասիրենք, տեսնենք, թե որքանով է դա հարմար և հնարավոր: Մենք այս հարցը քննարկում ենք մեր կատարցի բարեկամների, տարածաշրջանում գտնվող մեր մյուս բարեկամների հետ: Հուսով ենք, որ դա հնարավոր կլինի իրագործել: Եթե ոչ, ապա գոնե մենք կասենք, որ փորձել ենք: Մենք մշտապես պետք է փորձենք ամեն ինչ լավագույն ձևով կազմակերպել», - հայտարարում էր Ինֆանտինոն:2022 թվականի առաջնությանը մասնակցող թիմերի քանակի ավելացմանը խոչընդոտող գլխավոր գործոնը, այդուհանդերձ, այն է, որ Կատարում ստեղծվող ենթակառույցները` մարզադաշտեր, հյուրանոցներ, տրանսպորտային հանգույցներ, նախատեսված են առավելագույնը 32 հավաքականների և դրանց երկրպագուների համար:«Մասնակից հավաքականների թվի ավելացումը կարող է տարածաշրջանի այլ պետությունների համագործակցությունը ևս պահանջել», - նշել է Ջանի Ինֆանտինոն` թափանցիկորեն ակնարկելով, որ նման որոշում կայացնելու դեպքում 2022 թվականի աշխարհի առաջնության հանդիպումների մի մասը կարող է տեղափոխվել Կատարին սահմանակից այլ պետություններ: Այս դեպքում, սակայն, հիմնական խոչընդոտները քաղաքական են լինելու: Բանն այն է, որ Կատարը ավելի քան մեկ տարի է ինչ բավական լարված հարաբերություններ ունի տարածաշրջանի մի շարք պետությունների` նախևառաջ Սաուդյան Արաբիայի և Արաբական Միացյալ Էմիրությունների հետ: Այս երկրները շարունակում են շրջափակել Կատարը, դիվանագիտական և առևտրային կապերը դրանց միջև խզված են: "
Սպորտ,Մակեդոնիայի ընտրանու նկատմամբ հաղթանակը հույս է ներշնչել երկրպագուներին," Նորանշանակ գլխավոր մարզիչ Արմեն Գյուլբուդաղյանցը, ով Ջիբրալթարի հետ հանդիպումը «դժբախտ պատահար» է համարում ֆուտբոլում, ասաց, որ այդ պարտությունից հետո հավաքականը հանդիպում է ունեցել երկպագուների և ֆեդերացիայի նախագահի հետ և հասկացել են, որ այս անգամ հաղթել է պետք․ - «Էս անգամ արդեն կրկնապատիկ էր ցանկությունը, որ բոլորի հույսն ու հավատը հետ բերեինք մեր հավաքականի նկատմամբ»:

Ազգային հավաքականի պաշտպան Գագիկ Դաղբաշյանը «Ազատության» հետ զրույցում ևս նշեց, որ Ջիբրալթարի հետ հանդիպման պարտությունը ցավալի էր ֆուտբոլիստների համար, և իրենք հստակ որոշում են կայացրել, որ այս անգամ միայն հաղթանակ է լինելու․ - «Մենք էլ շատ էինք տխրել, շատ ամոթալի էր մեզ համար։ Մենք էլ մեր մեջ պատրաստվեցինք․․․ դե Մակեդոնիան տեսաք ինչ եղավ: Ուզում եմ շատ շնորհակալություն հայտնել երկրպագուներին, որ այդպիսի խաղից հետո հավատացին մեզ, եկան ստադիոն և աջակցեցին մեզ»: 

Ե՛վ Դաղբաշյանը, և՛ գլխավոր մարզիչը նշում են, որ հատկապես երկրպագուների հավատն է նպաստել նման բարձր արդյունք գրանցելուն: Հայաստան - Մակեդոնիա հանդիպումից հետո՝ երկրպագուներին մոտեցան ազգային հավաքականի ֆուտբոլիստները, մարզաշապիկներ նետեցին ու միասին նշեցին հաղթանակը։

Երկրպագուներն ասում են, որ թեև Ջիբրալթարին պարտվելուց հետո հիասթաձություն եղել է, սակայն, վստահ էին, որ Մակեդոնիայի հետ խաղում տղաները հաղթելու են։ Նշում են, որ հատկապես պարտությունից հետո հասկացել են՝ առավել քան երբևէ պետք է աջակցեն հավաքականին։«Հույսեր ունենք, որ ինչ-որ ֆուտբոլային փոքրիկ հրաշք կլինի, և կփորձենք ամեն մեթոդով աջակցել, որ էդ հրաշքը լինի», - «Ազատությանն» ասաց երկրպագուներից մեկը:

Այժմ Հայաստանի հավաքականը 6 միավորով երկրորդ հորիզոնականն է զբաղեցնում D լիգայի 4-րդ խմբում: Աղյուսակը 9 միավորով շարունակում է գլխավորել Մակեդոնիայի հավաքականը:

Մրցաշարի վերջին երկու հանդիպումները Հայաստանի ընտրանին կանցկացնի մրցակիցների հարկի տակ․ նոյեմբերի 16-ին՝ Ջիբրալթարում, և նոյեմբերի 19-ին՝ Լիխտենշտեյնում: "
Սպորտ,ՈւԵՖԱ-ի Ազգերի լիգա. Հայաստանը հաղթեց Մակեդոնիային 4:0 հաշվով," ՈւԵՖԱ-ի Ազգերի լիգայի մրցաշարի չորրորդ տուրում ֆուտբոլի Հայաստանի ազգային հավաքականը 4:0 խոշոր հաշվով առավելության հասավ D լիգայի 4-րդ խմբի առաջատարի՝ Մակեդոնիայի թիմի նկատմամբ:Երևանի Վազգեն Սարգսյանի անվան Հանրապետական մարզադաշտում երեքշաբթի երեկոյան կայացած հանդիպման հաշիվը 12-րդ րոպեին բացեց Մարկոս Պիզելին, Յուրա Մովսիսյանը 67-րդ րոպեին երկրորդ գնդակը ուղարկեց մրցակցի դարպասը, 81-րդ րոպեին Գևորգ Ղազարյանը դարձավ երրորդ գոլի հեղինակը, և ավելացված ժամանակի 4-րդ րոպեին Հենրիխ Մխիթարյանը խփեց վերջին գնդակը:Սա Հայաստանի հավաքականի երկրորդ խաղն էր նոր գլխավոր մարզչի՝ Արմեն Գյուլբուդաղյանցի ղեկավարությամբ. առաջինում՝ Ազգերի լիգայի մրցաշարի նախորդ տուրում հոկտեմբերի 13-ին թիմը սեփական հարկի տակ 0:1 հաշվով պարտվել էր Ջիբրալթարի ընտրանուն:Այժմ Հայաստանի հավաքականը 6 միավորով երկրորդ հորիզոնականն է զբաղեցնում D լիգայի 4-րդ խմբում: Աղյուսակը 9 միավորով շարունակում է գլխավորել Մակեդոնիայի հավաքականը:Մրցաշարի վերջին երկու հանդիպումները Հայաստանի ընտրանին կանցկացնի մրցակիցների հարկի տակ՝ նոյեմբերի 16-ին՝ Ջիբրալթարում, և նոյեմբերի 19-ին՝ Լիխտենշտեյնում:Սեպտեմբերի 22-ին Հայաստանի ֆուտբոլի ֆեդերացիայի նոր նախագահ է ընտրվել Ազգային անվտանգության ծառայության տնօրեն Արթուր Վանեցյանը՝ այդ պաշտոնում փոխարինելով Ռուբեն Հայրապետյանին:   "
Սպորտ,«Խայտառակ պարտություն»․ երկրպագուները՝ Հայաստան-Ջիբրալթար հանդիպման մասին," Երկրպագուները Հայաստան-Ջիբրալթար հանդիպման արդյունքը՝ որակում են «խայտառակ պարտություն և կատարյալ ձախողում»։

Հայաստանի ազգային հավաքականը հոկտեմբերի 13-ին, Ազգերի լիգայի խաղարկության 3-րդ տուրում սեփական հարկի տակ մրցելով Ջիբրալթարի հետ, 0։1 հաշվով պարտություն կրեց։

«Երևի հավաքականի պատմության 3 ամենախայտառակ պարտություններից մեկն էր, որ գրանցվել է։ Կարելի է ասել՝ մեր շարժման կողմից էլ բավական լուրջ կորուստներ ունեցանք, քանի որ արդեն 2-3 շաբաթ պատրաստվում էինք Մակեդոնիայի խաղին», - ասում է Ազգային հավաքականի երկրպագուների «Առաջին հայկական ճակատի» հիմնադիր անդամ Սերգեյ Ջանջոյանը: - «Մեր երևակայությունը նույնիսկ էդքան չէր պատում, որ Ջիբրալթարին մեր սեփական դաշտում կարող է պարտվենք։ Դա ամենացավալի բանն էր, որ երկրպագուների հետ եղավ վերջին տարիների ընթացքում»:Հայաստան-Ջիբրալթար խաղից հետո՝ ազգային հավաքականի նորանշանակ գլխավոր մարզիչ Արմեն Գյուլբուդաղյանցն ասաց՝ սա «դաժան պարտություն» էր, որի մեղավորն իրեն է համարում․ - «Շատ ցավալի, դառը պարտություն է, որի պատասխանատվությունը լրիվ վերցնում եմ ինձ վրա։ Մենք պարտավոր էինք հաղթել, բայց եթե նայեք պատմությունը՝ սենց դեպքեր էլի կգտնեք»:

Ի դեպ, Հայաստանի հավաքականի նկատմամբ հաղթանակը պաշտոնական մրցաշարերում առաջինն էր ավելի քան 30 հազար բնակչություն ունեցող Ջիբրալթարի պատմության մեջ: Նախքան Հայաստանի հետ խաղը՝ Ջիբրալթարն ունեցել է 22 խաղ և 22 պարտություն։Սպորտային մեկնաբան Գևորգ Ղազարյանն «Ազատության» հետ զրույցում պարտությունը ևս խայտառակ որակեց։ Ասում է՝ Ջիբրալթարի նման թույլ թիմի հետ խաղում պարտությունը անսպասելի էր։ Հավելեց՝ վաղը սպասվելիք Հայաստան-Մակեդոնիա խաղին պետք է հնարավոր հաղթանակը Հայաստանինը լինի։«Ինչ-որ ապտակի պես մի բան է, որից պետք ա հասկանալ, թե հաջորդիվ ինչ պետք ա անել, որպեսզի նման պարտություն էլ թույլ չտալ, առհասարակ», - ավելացրեց սպորտային մեկնաբանը: - «Հաջորդ խաղին վաղվա պետք է ավելի տրամադրվել, ավելին անել, անգամ, եթե այնպես լիներ, որ առաջին խաղը մենք հաղթած լինեինք ու էս անգամ մենք հաստատ պետք ա հաղթենք անգամ, եթե մրցաշարային աղյուսակում, արդյունքում մենք ոչինչ չունենք լուծելու, որովհետև պարզապես խայտառակություն ա: Արդեն սեփական լինելիության խնդիր ա էլի»:Ազգային հավաքականի երկրպագուների «Առաջին հայկական ճակատի» հիմնադիր անդամ Սերգեյ Ջանջոյանը կարծում է՝ հավաքականում կադրային փոփոխությունները պարտադիր են․ - «Գլխավոր բացթողումներից մեկը, որ շանս չի տրվել երիտասարդ ֆուտբոլիստներին։ Այսինքն՝ ունենք ֆուտբոլիստներ, ովքեր կարող է մակարդակով չեն ձգում մեր «անունով ֆուտբոլիստներին», բայց նրանց նվիրվածության շնորհիվ վստահ եմ, որ կարող էին ու պարտավոր էին ավելի թասիբով ֆուտբոլ խաղային։ Էս խաղերից հետո ամեն ինչ անելու ենք, որ սերնդափոխությունը լինի։ Որովհետև տարիներ ի վեր նկատում ենք, որ ոչ մի փոփոխություն չի լինում թիմում»:ՖԱՖ-ի հիմնադիր անդամ Ջանջոյանը նկատում է՝ հավաքականը չի գնահատում երկրպագուներին։ Հայաստան-Ջիբրալթար խաղից հետո երկրպագուները ցանկություն են ունեցել հանդիպել ֆուտբոլիստների հետ, սակայն նրանց միայն Յուրա Մովսիսյանն է մոտեցել:«Ֆուտբոլիստները պետք է մոտիկանան էդ երկրպագուներին հանգստացնեն: Հավատացնում եմ, որ ֆուտբոլիստները մոտիկանային էդ միջադեպերը չէր լինի: Երկրպագուն, որ գլուխը բռնած էր գնում, մի քիչ կարողա սիրտը հովացած գնար», - ասաց Ջանջոյանը:Երկրպագուների հետ հանդիպմանը ամերիկյան «Չիկագո Ֆայրի» հարձակվող Յուրա Մովսիսյանն ասում էր՝ ազգային հավաքականում առաջացած խնդիրները տարիների պատմություն ունեն և մեկ օրում չէ, որ փոփոխությունը նկատելի է լինելու։ Ասաց՝ թիմում մթնոլորտն այն չէ, ինչ եղել է տարիներ առաջ։Վաղը Հայաստանի ազգային հավաքականը կանցկացնի ՈՒԵՖԱ-ի Ազգերի լիգայի մրցաշարի հերթական հանդիպումը՝ Երևանում մրցելով Մակեդոնիայի հավաքականի հետ: "
Սպորտ,ՈւԵՖԱ-ի Ազգերի լիգա. Հայաստանը սեփական հարկի տակ պարտվեց Ջիբրալթարին," ՈւԵՖԱ-ի Ազգերի լիգայի մրցաշարի երրորդ տուրում Հայաստանի հավաքականը սեփական հարկի տակ 0:1 հաշվով պարտություն կրեց Ջիբրալթարի հավաքականից:Երևանի Վազգեն Սարգսյանի անվան Հանրապետական մարզադաշտում շաբաթ երեկոյան կայացած հանդիպման միակ գնդակը 50-րդ րոպեին խփեց Ջոզեֆ Չիպոլինան՝ 11-մետրանոցից:Սա Հայաստանի հավաքականի առաջին խաղն էր նոր գլխավոր մարզչի՝ Արմեն Գյուբուդաղյանցի ղեկավարությամբ և երկրորդ անընդմեջ պարտությունը Ազգերի լիգայի մրցաշարում: Հանդիպմանը մասնակցում էր նաև տարիների ընդմիջումից հետո վերստին ազգային հավաքական հրավիրված թիմի նախկին ավագ, հարձակվող Յուրա Մովսիսյանը:Սեպտեմբերի 22-ին Հայաստանի ֆուտբոլի ֆեդերացիայի նոր նախագահ է ընտրվել Ազգային անվտանգության ծառայության տնօրեն Արթուր Վանեցյանը՝ այդ պաշտոնում փոխարինելով Ռուբեն Հայրապետյանին:ՈւԵՖԱ-ի պաշտոնական կայքէջի փոխանցմամբ, Ջիբրալթարի հավաքականը առաջին հաղթանակը տոնեց մրցաշարային խաղում՝ կազմակերպությանն անդամակցելուց հետո կրած 22 անընդմեջ պարտությունից հետո:Հայաստանը այժմ 3 միավորով երրորդ հորիզոնականն է զբաղեցնում D լիգայի 4-րդ խմբի մրցաշարային աղյուսակում:Մրցաշարի հաջորդ հանդիպումը ևս Հայաստանի հավաքականը կանցկացնի սեփական հարկի տակ՝ հոկտեմբերի 16-ին ընդունելով խմբի առաջատար Մակեդոնիայի թիմին, որը երեք հանդիպումներում վաստակել է առավելագույն՝ 9 միավոր:   "
Սպորտ,Արմեն Գյուլբուդաղյանց․ Կարևորը արժանապատիվ խաղ ցուցադրելն է," Նա ասաց, որ հավաքականն անելու է ամեն ինչ՝ վաղը Ջիբրալթարի հետ կայանալիք հանդիպմանը հաղթանակ տանելու համար․ - «Հավատում եմ, տղաների մոտ մեծ նվիրվածություն եմ տեսնում մարզումների ժամաակ, վստահ եմ փորձելու են ամեն ինչ անեն, որ մենք հասնենք լավագույն արդյունքի»։

Հոկտեմբերի 13-ին և 16-ին Հայաստանի ազգային հավաքականը կանցկացնի ՈՒԵՖԱ-ի Ազգերի լիգայի մրցաշարի հերթական տուրերի հանդիպումները՝ Երևանում մրցելով Ջիբրալթարի և Մակեդոնիայի հավաքականների հետ:

Այսօր տեղի ունեցած ասուլիսի ժամանակ Հայաստանի ազգային հավաքականի մարզիչ Արմեն Գյուլբուդաղյանցն ասաց, որ կարևորը արժանապատիվ խաղ ցուցադրելն է․ - «Նույնիսկ արտասահմանյան մարզիչների հետ որ բանակցություններ էին վարում, բանակցությունների ժամանակ խոսքը գնում էր ոչ միայն արդյունքի մասին, այլ նաև արժանապատիվ խաղի մասին»: 

Անդրադառնալով Ամերիկյան «Չիկագո Ֆայրի» հարձակվող Յուրա Մովսիսյանի՝ կրկին հավաքական հրավիրելուն, ասաց, որ վստահ է, որ նրա խաղից թիմը միայն կշահի․ - «Սա մենակ մեր ֆուտբոլիստների խաղը չի, մեր հավաքականի խաղը չի, սա մեր ազգի խաղն ա: Հավաքականը ոչ միայն պատիվ ա մեր համար, այլև մեծ պատասխանատվություն: Ես վստահ եմ, որ մեր «Փյունիկի» հաջողությունները, որ եղավ, «Ալաշկերտի» հաջողությունները, իրոք, մեր համակիրների, հանդիսատեսի մեծ օգնությամբ եղավ: Ես վստահ եմ, որ վաղը կգան, կաջակցեն, և մենք կհասնենք լավ արդյունքի, հաղթանակի»: 

Ասուլիսին ներկա էր նաև հավաքականի պաշտպան Վարազդատ Հարոյանը, ով վստահեցրեց, որ լավ մարզավիճակում են գտնվում, թիմի տրամադրվածությունը բարձր է, պետք է դուրս գան և հաղթեն։Յուրա Մովսիսյանի վերադարձի մասին Հարոյանն ասաց․ - «Երբ հավաքականի մարզաշապիկով դուրս ես գալիս խաղադաշտ, ուրիշ տրամադրվածությամբ ես խաղում․․․ Ինձ թվում ա, միայն ամենալավը կարելի է սպասել Յուրայից»: 

Ե՛վ մարզիչը, և՛ մարզիկն ասացին, որ լավ ուսումնասիրել են հակառակորդին, պատրաստ են անելու հնարավորինը՝ բարձր արդյունք գրանցելու համար։

«Լավ ուսումնասիրել ենք Ջիբրալթարին, համարձակ ֆուտբոլ են խաղում: Թե՛ դրսում, թե՛ ներսում իրենք փորձում են առաջին համարով խաղալ, փորձում են հարձակվողական ֆուտբոլ խաղալ», - ասաց Գյուլբուդաղյանցը: "
Սպորտ,ՀՖՖ փոխնախագահ․ Ֆեդերացիան պատրաստ է եղել բավարարել բոլոր ֆինանսական պահանջները," Մելիքբեկյանի փոխանցմամբ, արտասահմանցի մարզիչների հետ ևս բանակցություններ անցկացրել են, բայց հետո եկել են այն եզրակացության, որ տեղացի մասնագետը այս պահին լավագույն թեկնածուն է։Օտարերկացի մասնագետ չհրավիրելու պատճառը, Մելիքբեկյանի խոսքով, ֆինանսական խնդիրները չեն եղել․ - «Հայաստանի ֆուտբոլի ֆեդերացիան պատրաստ է եղել բավարարել բոլոր ֆինանսական պահանջները երեք հիմնական թեկնածուների, նաև Արմեն Գյուլբուդաղյանցի։ Նման խնդիրներ չեն եղել: Գուցե կարող է զարմանալի թվալ, թե ինչու գումար ափսոսացին, բայց դա բացարձակ այդպես չէ։ Դա մի փոքր էլ վիրավորական է Հայաստանի հավաքականի մարզչի նկատմամբ, որը այնպես չէ, որ աշխատում է, ասենք, 100 հազար դրամ աշխատավարձով։ Նա էլ աշխատավարձ է ստանում, և դա էլ է բանակցվում»։

Մելիքբեկյանի փոխանցմամբ՝ օտարերկրյա մարզիչները իրենք են ասել, որ տեղացի մարզիչներն ավելի լավ գիտեն հայկական ֆուտբոլը և գուցե ավելի պատրաստ են․ - «Նախ կարճ ժամանակահատված էր մինչև գալիք խաղը և ընդհանրապես՝ լավ չհասկանալ հայկական ֆուտբոլի համակարգը, որի համար որոշակի ժամանակ է պետք։ Իսկ քանի որ, մենք լուրջ պրոֆեսիոնալ մարզիչների հետ էինք բանակցում՝ նրանք հասկանում էին, որ այս իրավիճակում համակարգը հասկանալու, կառուցվածքը...և հասկացան, որ այդ առումով իրենք պատրաստ չեն»։

Հոկտեմբերի 7-ին Հայաստանի ֆուտբոլի ֆեդերացիան հավաքականի գլխավոր մարզչի պաշտոնում նշանակեց մինչև 21 տարեկանների հավաքականը մարզած Արմեն Գյուլբուդաղյանցին։Հոկտեմբերի 13-ին և 16-ին Հայաստանի ազգային հավաքականը կանցկացնի ՈՒԵՖԱ-ի Ազգերի լիգայի մրցաշարի հերթական տուրերի հանդիպումները՝ Երևանում մրցելով Ջիբրալթարի և Մակեդոնիայի հավաքականների հետ:

«Մեզ համար շատ կարևոր է, որպեսզի հավաքականը խաղա։ Հավաքականը ցույց տա, որ ցանկանում է հաղթել, հավաքականը ցանկություն ցույց տա դաշտում, և երկրպագուները հասկանան, որ տղաները ցանկանում են խաղալ։ Մեր կարծիքով, Արմեն Գյուլբուդաղյանցը մի փոքր կոպիտ ասած՝ կքամի առավելագույնը, ինչ ստեղծված է այս իրավիճակում»:

Հայաստանի ֆուտբոլի ֆեդերացիայի նորանշանակ ղեկավար կազմը, ըստ փոխնախագահի, չի խառնվելու մարզչական աշխատանքներին։ Մարզչին ոչ ոք չի կարող պարտադրել, թե ինչպես ձևավորել հավաքականի կազմը։

Ի դեպ, նորանշանակ մարզչի որոշմամբ, ազգային հավաքական է հրավիրվել Ամերիկյան «Չիկագո Ֆայրի» հարձակվող Յուրա Մովսիսյանը՝ մասնակցելու Ջիբրալթարի ու Մակեդոնիայի դեմ Ազգերի լիգայի խաղերին։31-ամյա հարձակվողը երեկ իր ֆեյսբուքյան էջում գրել էր․ - «Ես վերադառնում եմ։ 3 տարի իմ ազգային հավաքականում չխաղալուց հետո որոշեցի վերադառնալ և կրկին խաղալ։ Ես չէի մտածում, որ կվերադառնամ այն բանից հետո, ինչ պատահեց։ Բայց մենք ունենք նոր, ազատ Հայաստան, և չկա ավելի մեծ հպարտություն, քան իմ երկրի թիմին միանալը։ Չեմ կարողանում համբերել, թե երբ եմ վայրէջք կատարելու Հայաստանում և սկսելու մեր նոր ճանապարհորդությունը: Ակնկալում եմ լեփ-լեցուն ստադիոն տեսնել հոկտեմբերի 13-ին և 16-ին կայանալիք խաղերում: Հաղթական ճանապարհին վերադառնալ միայն կարող ենք մեր երկրպագուների աջակցության շնորհիվ»։Ֆեդերացիայի նախկին նախագահ Ռուբեն Հայրապետյանը, հիշեցնենք, հայտարարել էր, որ անձամբ է արգելել Մովսիսյանին հավաքական հրավիրել:

Ֆուտբոլի ֆեդերացիայի փոխնախագահ Արմեն Մելիքբեկյանն այսօր երկրպագուներին ևս կոչ արեց առաջիկա հանդիպումներին գալ և ոգևորել հայ մարզիկներին, հատկապես, որ տոմսերի գինը դարձել է 1000-7000 դրամ, նախկին՝ 4000-10000 դրամի փոխարեն։

Ֆեդերացիայի փոխնախագահը կարծում է, որ ստեղծված իրավիճակում ֆուտբոլի ֆեդերացիայում կատարված փոփոխությունները դրական ազդեցություն կունենան հավաքականի վրա։Հայաստանի հավաքականն առանց մարզչի էր մնացել սեպտեմբերի 21-ին: Այդ օրն իր հրաժարականի մասին տեղեկացրեց ազգային ընտրանին մարզած Վարդան Մինասյանը։  "
Սպորտ,Երկրպագուները որոշակի հույսեր են կապում ֆուտբոլի ազգային հավաքականի նոր մարզչի հետ," Ֆուտբոլային մեկնաբան Գևորգ Ղազարյանն «Ազատության» հետ զրույցում նշելով, թե հայկական ֆուտբոլային հանրութունը սպասում էր օտարերկրյա մարզչի, նկատեց, որ հայկական ֆոտբոլին, թեև նոր, թարմ դեմքեր էին անհրաժեշտ, սակայն սա էլ հնարավոր տարբերակներից գուցե առավել օպտիմալ ընտրությունն է եղել։Մինչև այս նշանակումը ֆուտբոլի ֆեդերացիայի նորընտիր նախագահ, ԱԱԾ տնօրեն Արթուր Վանեցյանը չէր բացառել արտասահմանից մարզիչ հրավիրելու տարբերակը:

«Շատ լուրջ մասնագետների անուններ էր շոշափվում, որտեղ նաև շոշափվում են շատ մեծ գումարներ։ Այսինքն՝ այդ մասնագետները համապատասխան միջազգային ստանդարտի պայմանագրեր էր ցանկանում, միջազգային ստանդարտի գումարների մասին է խոսքը, և հնարավոր է որոշ մարդկանց դեպքում այդ գումարներն են սարսափելի բարձր եղել հայկական ֆուտբոլային իրականության համար։ Իսկ որոշներն էլ, որքանով որ ես գիտեմ, պարզապես վախեցել են ընկնել այդ պատասխանատվության տակ։ Քանի որ հասկանում եք, բարձրաստիճան ֆուտբոլային աշխարհի ներկայացուցիչները պահանջել են հստակ արդյունք Ազգերի լիգայում, իսկ տվյալ անձինք կարճաժամկետ պլանում նման պատասխանատվություն չեն կարող ստանձնել»։

Ֆուտբոլային մեկնաբանն ասաց, որ Արմեն Գյուլբուդաղյանցը բավականին փորձառու է։ Գոնե հայ մասնագետների մեջ նա լավագույններից է․ - «Նրա անվան հետ է կապված նույն Հենրիխ Մխիթարյանի և Գևորգ Ղազարյանի, Կարլեն Մկրտչյանի, Վարազդատ Հարոյանի հաջողությունները: Կարելի է ասել, որ նրանք հենց Գյուլբուդաղյանցի սաներն են»։

Արդյո՞ք այս նոր մարզչի օրոք բարձր արդյունքներ կգրանցվեն, միանշանակ պատասխան չկա։ Մեկնաբանն ասում է, որ բոլորի հույսն այն է, որ հավաքականն ավելի «սթափ» ֆուտբոլ կցուցադրի․ - «Եթե որևէ մեկը գա, որ հոգեբանական, ինչ-որ վերմարդկային ուժերի գնով, կամ չարքաշ աշխատանքի գնով կարողանա այս հավաքանից թրծել ինչ-որ հաջողություն, ապա դա նրան կհաջողվի»:«Երկրպագուների առաջին ճակատ»-ի անդամները ևս նշում են, որ ցանկալի էր օտարերկրյա փորձառու մարզչի նշանակումը, բայց Արմեն Գյուլբուդաղյանից էլ դժգոհ չեն․ - «Աշխատի, կտեսնենք։ Սխալվելու տարբերակ ուղղակի չունենք: Մակեդոնիայի հետ կարևոր խաղ ունենք, որը պետք է 2:0 կամ 3:0 հաղթենք: Ուրիշ տարբերակ չկա: Եթե պատասխանատվություն ա վերցրել, որ էդ խաղը ինքը 2:0 հաղթելու ա, ապա հալալ ա իրան»: 

Երկրպագուների ՖԱՖ ակումբի անդամները, որոնք տարիներ շարունակ պայքարում էին Ֆուտբոլի ֆեդերացիայի նախկին նախագահ, 16 տարի ֆեդերացիան ղեկավարած Ռուբեն Հայրապետյանի հրաժարականի համար, ասում են, որ վերջին փոփոխություններից հետո հայկական ֆուտբոլը բարձր արդյունքներ գրանցելու շանսեր ունի։

Հայաստանի հավաքականն առանց մարզչի էր մնացել սեպտեմբերի 21-ին: Այդ օրն իր հրաժարականի մասին տեղեկացրեց ազգային ընտրանին մարզած Վարդան Մինասյանը։Հոկտեմբերի 13-ին և 16-ին Հայաստանի ազգային հավաքականը կանցկացնի ՈՒԵՖԱ-ի Ազգերի լիգայի մրցաշարի հերթական տուրերի հանդիպումները՝ Երևանում մրցելով Ջիբրալթարի և Մակեդոնիայի հավաքականների հետ:  "
Սպորտ,Արթուր Վանեցյանն ընտրվեց Հայաստանի ֆուտբոլի ֆեդերացիայի նախագահ ," Հայաստանի ֆուտբոլի ֆեդերացիան նոր ղեկավար ունի։ Այսօր ֆեդերացիայի արտահերթ ժողովին ԱԱԾ տնօրեն Արթուր Վանեցյանը, որն առաջադրված միակ թեկնծուն էր, միաձայն ընտրվեց ֆուտբոլի ֆեդերացիայի նախագահ։ Մինչ քվեարկությունը, «Ազատության» հարցին՝ արդյո՞ք պատրաստ է ղեկավարել ֆեդերացիան, Վանեցյանը դրական պատասխանեց տվեց:Իր ելույթում Վանեցյանը, մասնավորապես, ասաց․ «Փակելու ենք Ֆուտբոլի ֆեդերացիայի և ֆուտբոլային ակումբների թշնամանքի էջը, նաև, մեր հերթին, ամեն ինչ անելու ենք՝ ակումբներին աջակցելու համար»:Վանեցյանի խոսքով` ֆուտբոլը բոլորի համար է։ Հենց այդ սկզբունքով է նա առաջնորդվելու: Նշում է՝ ֆուտբոլին պետք է մոտենալ որպես սոցիալական նախագծի։ Իր առաջարկած ծրագրերում խոստանում է ֆուտբոլ խաղալու անվճար հնարավորություն ստեղծել Հայասատանի բոլոր բնակավայրերում: Դա, սակայն, ըստ Վանեցյանի , բարդ և ֆինանսական ծախսերի հետ կապված լրջագույն խնդիր է: «Մեր երկրում յուրաքանչյուր համայնք գոնե մեկ խաղադաշտ պետք է ունենա՝ հասանելի բոլորին։ Մարզերն ակտիվորեն ներգրավվելու են ֆուբոլում»,- խոստացավ Վանեցյանը:Ինչ վերաբերում է ազգային հավաքականին, նա նկատում է՝ զարգացման ճանապարհը մեկն է. «Առաջնահերթություն ենք համարում համակարգ ստեղծելը, որպեսզի հույսը չդնենք երբեմն փայլատակող աստղերի վրա»:Ֆեդերացիայի նորանշանակ նախագահն ասաց նաև, որ արդեն հանդիպել է Հայաստանի հավաքականի անդամներին։ Պնդեց՝ որևէ կերպ չի միջամտելու հավաքականի ֆուտբոլիստների կազմի ընտրությանը։ Մարզիչներից միայն պահանջելու է, որ ապահովեն արդյունքներ․ «Լինելու է գլխավոր մարզիչ, լինելու է մարզչական շտաբ, նրանք են որոշում կայացնելու, թե ով է խաղալու հավաքականում»։Անդրադառնալով Հայաստանի ֆուտբոլի ազգային հավաքականի գլխավոր մարզիչ Վարդան Մինասյանի հրաժարականին, Վանեցյանն ասաց՝ այդ լուրն անսպասելի էր իր համար։ Այժմ ակտիվորեն աշխատում են հավաքականի նոր մարզիչ գտնելու ուղղությամբ, արդեն կան մի քանի թեկնածուներ և՛ Հայաստանից, և՛ արտերկրից։ Առաջիկա օրերին հայտնի կդառնա, թե ով է նոր մարզչի հիմնական թեկնածուն։Արդյո՞ք ՀՖՖ նախկին նախագահ Ռուբեն Հայրապետյանի կիսատ թողած աշխատանքներն ավարտին հասցնելու է, այս հարցին Վանեցյանը պատասխանեց՝ այն, ինչ կիսատ է թողնվել շինարարական աշխատանքներում, կհասցվի ավարտին։ Հարցին էլ՝ անձնական միջոցների կներդնի՞ ՀՖՖ ծրագրերում, արձագանքեց․ «Ես նման հնարավորություն չունեմ, որ անձնական միջոցներս ներդնեմ, բայց կարծում եմ՝ եղած գումարներն արդյունավետ օգտագործելու դեպքում մենք նման խնդրի առաջ չենք կանգնի»։Այսօր ընտրվեց նաև ՀՖՖ գործկոմի նոր կազմը։ Նորընտիր անդամների թվում են առողջապայության նախարար Արսեն Թորոսյանը, տարածքային կառավարման նախարար Սուրեն Պապիկյանը, «Ելք» խմբակցության պատգամավոր Ալեն Սիմոնյանը:Հայաստանի ֆուտբոլի ֆեդերացիայի այսօրվա արտահերթ ժողովին ներկա չէր Ռուբեն Հայրապետյանը, ով շուրջ 16 տարի գլխավորել է ֆեդերացիան։ ՀՖՖ գործադիր տնօրեն Արմեն Մինասյանը ևս այսօր հրաժարվեց իր պաշտոնից։ «Ազատության» հետ զրույցում նա իր հրաժարականը պայմանավորեց հանգամանքով, որ Ռուբեն Հայարապետյանը չառաջադրվեց, նաև անձնական խնդիրներով: Սակայն հավելեց՝ Արթուր Վանեցյանին Հայաստանի ֆուտբոլի ֆեդերացիայի արժանի նախագահ է համարում:Արթուր Վանեցյանն այսօր վստահեցրեց՝ ֆեդերացիայում կադրային ջարդ չի լինելու։ "
Սպորտ,Հայաստանի ֆուտբոլի ֆեդերացիայի նախագահի պաշտոնում առաջադրվել է Արթուր Վանեցյանի թեկնածությունը," Հայաստանի ֆուտբոլի ֆեդերացիան (ՀՖՖ) իր պաշտոնական կայքէջում հրապարակել է սեպտեմբերի 22-ին կայանալիք ՀՖՖ իրավաբանական անձանց միության (ԻԱՄ) 17-րդ արտահերթ ժողովին և ՀՖՖ հասարակական կազմակերպության հիմնադիր ժողովին ֆեդերացիայի անդամների կողմից առաջադրված՝ ՀՖՖ նախագահի և գործկոմի անդամների թեկնածուների ցուցակը:ՀՖՖ ԻԱՄ բոլոր 23 անդամների կողմից ՀՖՖ նախագահի պաշտոնում առաջադրվել է Ազգային անվտանգության ծառայության (ԱԱԾ) տնօրեն Արթուր Վանեցյանի թեկնածուները: Գործկոմի կազմում առաջադրվել են ևս 16, այդ թվում՝ առողջապահության նախարար Արսեն Թորոսյանի, լրագրող Արմեն Մելիքբեկյանի, տարածքային կառավարման և զարգացման նախարար Սուրեն Պապիկյանի, վարչապետի օգնական Արեն Մկրտչյանի, արտգործնախարարի տեղակալ Ռուբեն Ռուբինյանի, «Հանրապետություն» կուսակցության քաղխորհրդի անդամ, ՀՖՖ նախկին նախագահ, ներքին գործերի նախկին նախարար Սուրեն Աբրահամյանի, Ազգային ժողովի պատգամավոր Ալեն Սիմոնյանի, Երևանի «Արարատ» ֆուտբոլային ակումբի նախագահ, Արցախ ֆուտբոլային լիգայի հիմնադիր-համանախագահ, Հայաստանի հավաքականի նախկին ֆուտբոլիստ Հիրաչ Յագանի, ՖԻՖԱ-ի պատվիրակ Մարինա Թաշչյանի՝ Հայաստանի ֆուտբոլի ազգային հավաքականի ավագ Հենրիխ Մխիթարյանի մոր թեկնածությունները:Հուլիսին Հայաստանի ֆուտբոլի ֆեդերացիայի նախագահ Ռուբեն Հայրապետյանը հայտարարել էր, որ պետք է հեռանա, և ֆեդերացիայի նախագահի լավագույն թեկնածու է համարում ԱԱԾ տնօրեն Արթուր Վանեցյանին: «Եթե Արթուր Վանեցյանն իրականում ցանկանում է դառնալ ֆեդերացիայի նախագահ, ես գտնում եմ, որ դա լավագույն լուծումն է», - մասնավորապես ասել էր Հայրապետյանը:  "
Սպորտ,ՈւԵՖԱ-ի Ազգերի լիգա. Հայաստանը պարտվեց Մակեդոնիային ," ՈւԵՖԱ-ի Ազգերի լիգայի մրցաշարի երկրորդ տուրում Հայաստանի հավաքականը Սկոպյեում 0:2 հաշվով պարտություն կրեց Մակեդոնիայի հավաքականից:Խաղի հաշիվը 13-րդ րոպեին 11-մետրանոց հարվածով բացեց Էզգիյան Ալիոսկին, 59-րդ րոպեին Գորան Պանդևը կրկնապատկեց այն:Այս հաղթանակից հետո Մակեդոնիայի հավաքականը 6 միավորով գլխավորում է D լիգայի 4-րդ խմբի մրցաշարային աղյուսակը, Հայաստանը 3 միավորով առայժմ երկրորդ հորիզոնականում է: Այսօր ավելի ուշ խմբում կկայանա Լիխտենշտեյն-Ջիբրալթար հանդիպումը, երկու թիմերը դեռևս միավորներ չունեն:Մրցաշարի հաջորդ երկու հանդիպումները Հայաստանի հավաքականը կանցկացնի սեփական հարկի տակ՝ հոկտեմբերի 13-ին ընդունելով Ջիբրալթարի, հոկտեմբերի 16-ին՝ Մակեդոնիայի թիմերին:    "
Սպորտ,Հայաստանի հավաքականը հաղթանակով սկսեց ՈւԵՖԱ-ի Ազգերի լիգայի մրցաշարը," Ֆուտբոլի Հայաստանի հավաքականը հաղթանակով սկսեց ՈւԵՖԱ-ի Ազգերի լիգայի մրցաշարը՝ հինգշաբթի երեկոյան Երևանի Վազգեն Սարգսյանի անվան հանրապետական մարզադաշտում 2:1 հաշվով առավելության հասնելով Լիխտենշտեյնի թիմի նկատմամբ:Խաղի հաշիվը 30-րդ րոպեին բացեց Մարկոս Պիզելին, երկու րոպե անց Սանդրո Վոլֆինգերը հավասարեցրեց այն, 76-րդ րոպեին Տիգրան Բարսեղյանը խփեց հաղթական գնդակը:Հանդիպումն անցավ դաշտի տերերի բացահայտ առավելությամբ, գերազանց խաղով աչքի ընկավ հյուրերի դարպասապահ Բենջամին Բյուխելը, ով քանիցս իր թիմին փրկեց անխուսափելի թվացող գոլից, այդ թվում՝ 69-րդ րոպեին ետ մղեց Հայաստանի թիմի ավագ Հենրիխ Մխիթարյանի իրացրած 11-մետրանոցը:74-րդ րոպեին երկրորդ դեղին քարտը ստանալով խաղադաշտից հեռացվեց Լիխտենշտեյնի հավաքականի ավագ Միքելե Պոլվերինոն:Սա նաև պաշտոնական մրցաշարում Հայաստանի առաջին հաղթանակն է Վարդան Մինասյանի՝ հավաքականի գլխավոր մարզչի պաշտոնը մոտ հինգ տարվա ընդմիջումից հետո վերստին ստանձնելուց հետո:Ազգերի լիգայի մրցաշարը ՈւԵՖԱ-ն առաջին անգամ է անցկացնում: Կազմակերպությանն անդամակցող բոլոր 55 երկրների հավաքականները հանդես են գալիս չորս լիգաներում` չորսական խմբերում: A լիգայում ընդգրկված են Եվրոպայի 12 ուժեղագույն հավաքականները, որոնցից մեկն էլ կդառնա մրցաշարի հաղթողը: Մյուս լիգաների խմբերի հաղթողներն իրավունք կստանան հաջորդ մրցաշարում հանդես գալ ավելի բարձր լիգայում:Հայաստանն ընդգրկված է վերջին՝ D լիգայում, 4-րդ խմբում: Երկրորդ տուրում առաջիկա կիրակի օրը Հայաստանը կհյուընկալվի Մակեդոնիային: Խմբում ընդգրկված է նաև Ջիբրալթարի հավաքականը:Մրցաշարի եզրափակիչ հանդիպումը կկայանա 2019 թվականի հունիսին:       "
Սպորտ,«Թող հանգիստ թողնեն բռնցքամարտի ֆեդերացիան»․ Բողոքող բռնցքամարտիկներ," Հայաստանի բռնցքամարտի ֆեդերացիայի անդամները, այդ թվում՝ մի խումբ բռնցքամարտիկներ, այսօր Հայաստանի սպորտի և երիտասարդության հարցերի նախարարության շենքի առջև բողոքի ակցիա էին իրականացնում` պահանջելով հանդիպում նախարար Լևոն Ֆահրադյանի հետ։Մարզիկներն ասում էին, որ իրենց համար ընդունելի չէ նախարար Ֆահրադյանի հայտարարությունը, թե բռնցքամարտի ֆեդերացիայի նախագահի ընտրություններն անցել են բազմաթիվ խախտումներով։ Նախարարի հայտարարությանը նախորդել էր մի քանի մարզիչների հանդիպումը ՀԱՕԿ նախագահ Գագիկ Ծառուկյանի հետ․ հենց այդ հանդիպման ժամանակ էլ նրանք բարձրաձայնել էին վերը նշված խնդիրը։Բռնցքամարտի Հայաստանի հավաքականի անդամ, առաջատար բռնցքամարտիկ Արամ Ավագյանն «Ազատության» հետ զրույցում նշեց՝ ֆեդերացիայում խնդիրներ չկան, նախագահի ընտրություններն էլ օրինական են եղել: «Խնդիրն այն է, որ որոշ մարզիչներ, որոնք որոշ ժամանակ առաջ ազատվել են աշխատանքից ոչ պրոֆեսիոնալ լինելու կամ ֆեդերացիայից գումարներ շորթելու, մարզիկների վրա մարզահագուստ վաճառելու համար, այ այդ մարդիկ այսօր ոտքի են կանգնել և ուզում են հեղափոխություն անել, որպեսզի վերցնեն ֆեդերացիան՝ շարունակելով անել այն, ինչ նախկինում արել են։ Սա, հարգելիներս, բռնցքամարտի ֆեդերացիա է, սա տուրիստական գրասենյակ չէ, որ պետության գումարների հաշվին որոշ մարդիկ ճամփորդեն»,- ասաց Արամ Ավագյանը, շարունակելով․«Իսկ հիմա մենք ստեղծել ենք բռնցքամարտի ֆեդերացիա ու այստեղ շատ համերաշխ մթնոլորտ է, բոլորը շատ սիրով աշխատում են ֆեդերացիայի հետ, ու մարզիկները ոչ մի բանի կարիք չունեն»: Բողոքող մարզիկները մտահոգություն ունեն, որ ֆեդերացիան կմասնատվի: «Մենք ուզում ենք աշխատել այս ֆեդերացիայի հետ, հերիք է՝ թող հանգիստ թողնեն բռնցքամարտի ֆեդերացիային»,- ասաց Արամ Ավագյանը։Սպորտի նախարարն այսօր չհանդիպեց մարզիկների հետ։ Իսկ փոխնախարար Գաբրիել Ղազարյանն «Ազատության» ասաց՝ ո՛չ ՀԱՕԿ-ը, ո՛չ Սպորտի նախարարությունը, այս հարցին լուծում չեն կարող տալ․ լուծումը պետք է տա բռնցքամարտի միջազգային ֆեդերացիան. «Եթե երկու կողմ կա, բնականաբար, մենք երկու կողմին էլ լսում ենք։ Մեզ՝ սպորտի նախարարությանը և ՀԱՕԿ-ին պետք է, որ առողջ մթնոլորտ լինի, և աշխատանքները ճիշտ կազմակերպվեն։ Բայց եթե առողջ մթնոլորտ չի լինում, դա նշանակում է, որ պետք է հարցին լուծում տալ։ Հարցին լուծում տվողը մենք չենք, ԱԻԲԱ-ն է (Բռնցքամարտի միջազգային ֆեդերացիա), թող գա իր հարցերը լուծի։ Մենք ոչ մեկի կողմից չենք։ Մենք ուզում ենք, որ մարզաձևը հանկարծ չտուժի»,- ասաց փոխնախարարը։Բռնցքամարտի ֆեդերացիայի նախագահ Արթուր Գևորգյանը, ով նախկին ոստիկանապետ Վլադիմիր Գասպարյանի փեսան է, այժմ գտնվում է Հունգարիայում, որտեղ մասնակցում է Բռնցքմարտի եվրոպական ֆեդերացիայի նիստին: «Ազատության» հետ հեռախոսազրույցում նա ասաց. «Ընտրություններն ապօրինի չեն անցկացվել։ Ամեն ինչ հորինված, շինծու շոու է»։Իսկ ինչ վերաբերում է փոխնախարարի այն խոսքին, թե բռնցքամարտի ֆեդերացիայում ստեղծվել է «ոչ առողջ մթնոլորտ», ֆեդերացիայի նախագահն այդ առնչույամբ ասաց. «Ոչ առողջ մթնոլորտն իրենք են ստեղծել։ Այս ամենը սկսել են օլիմպիական կոմիտեն ու սպորտի նախարարությունը։ Անհեթեթ գործողություններ են սրանք, որոնց պատճառը չեմ կարողանում հասկանալ»: "
Սպորտ, ՀՖՖ նախագահի ընտրությունը՝ սեպտեմբերի 22-ին," Օգոստոսի 17-ին կայացել է Հայաստանի ֆուտբոլի ֆեդերացիայի (ՀՖՖ) գործկոմի հերթական նիստը:«Գործադիր մարմնի անդամները քննարկեցին և հաստատեցին ՀՖՖ վերակազմավորման նպատակով նշանակված արտահերթ ժողովի անցկացման ժամկետները և օրակարգը», - ասված է ՀՖՖ կայքում հրապարակված հաղորդագրությունում: - «ՀՖՖ արտահերթ ժողովը անցկացվելու է ս.թ. սեպտեմբերի 22-ին, սկիզբը՝ ժամը 12:00-ին: Ժողովի ընթացքում կայանալու են նաև ՀՖՖ նախագահի և Գործադիր կոմիտեի անդամների ընտրությունները»:Հինգշաբթի օրը Կառավարության նիստից հետո Ազգային անվտանգության ծառայության տնօրեն Արթուր Վանեցյանը լրագրողների հետ զրույցում հայտարարել էր, որ կառաջադրի իր թեկնածությունը ՀՖՖ նախագահի պաշտոնում:Բարձրագույն խմբի 9 թիմեր պաշտպանել են Վանեցյանի թեկնածությունը: Հայաստանի ֆուտբոլի ֆեդերացիայի երկարամյա նախագահ Ռուբեն Հայրապետյանը օրեր առաջ հայտարարել էր, որ եթե Արթուր Վանեցյանը առաջադրվի, ինքը չի առաջադրվի, ավելին՝ կոչ կանի իրեն ընտրել ցանկացողներն ընտրել ԱԱԾ տնօրենին:«Իմ աշխատանքային փորձը ցույց է տալիս, որ կան հարցեր, որոնք ունեն արագ լուծումների կարիք: Չունես իշխանությունների հետ անմիջական կապ, շատ հարցեր մնում են: Այժմ այդ խնդիրների առջև կանգնած ենք: Արթուր Վանեցյանին համարում եմ լավագույն թեկնածուն: Պայմանավորված խաղերը նրա ղեկավարության դեպքում կբացառվեն», - իր այս խոսքերը պարզաբանել էր ՀՖՖ գործող նախագահը: "
Սպորտ,Ամերիկացի միլիարդատերը դառնում է «Արսենալ»-ի միակ սեփականատերը," Ամերիկացի միլիարդատեր Սթեն Քրոունքին դառնում է Լոնդոնի «Արսենալ» ֆուտբոլային ակումբի միակ սեփականատերը: Մինչ այդ, Քրոունքիին են արդեն պատկանում «Դենվեր Նագեթս» բասկետբոլային ակումբը և «Լոս Անջելես Ռամս» ամերիկյան ֆուտբոլային թիմը: 2007 թվականից նա զուգահեռաբար մեծացրել է «Արսենալ»-ի իր բաժնեմասը՝ հասցնելով 67 տոկոսի: Financial Times-ի տվյալներով՝ ռուսաստանցի օլիգարխ Ալիշեր Ուսմանովը ի վերջո որոշել է վաճառել իր բաժնեմասը, որը կազմում է ընդհանուրի 30 տոկոսը:Այս գործարքը, ինչպես նշում է մամուլը, պետք է վերջ դնի «Արսենալ»-ի բաժնետոմսերի շուրջ տարիներ շարունակվող վեճին: Ուզբեկական ծագմամբ ռուսաստանցի մեծահարուստ Ալիշեր Ուսմանովը, ով համարվում է Մեծ Բրիտանիայի ամենահարուստ բնակիչներից մեկը՝ ավելի քան 14 միլիարդ դոլար կարողությամբ, առաջին անգամ «Արսենալ»-ի բաժնետոմս է ձեռք բերել 2007 թվականին: Սակայն ավելի քան տասը տարվա ընթացքում նրան այդպես էլ չի հաջողվել մաս կազմել տնօրենների խորհրդին: Գործարարը բազմիցս քննադատել է լոնդոնյան ակումբի ֆինանսական քաղաքականությունը՝ պնդելով, որ թիմում արվող ներդրումները բավարար չեն:Չնայած «Արսենալ»-ը համարվում է առաջատար ակումբ, այդուհանդերձ, վերջին տարիներին թիմը ընդամենը երեք անգամ է հաղթել Անգլիայի առաջնությունում, իսկ եվրոպական ակումբային մրցաշարերում հիմնականում անհաջող էր հանդես գալիս:Անցած մրցաշրջանը նույնպես հաջող չէր «Արսենալ»-ի համար, որտեղ խաղում է նաև Հայաստանի հավաքականի ավագ Հենրիխ Մխիթարյանը: «Զինագործներին» կրկին չհաջողվեց վերադառնալ համաշխարհային ֆուտբոլի գլխավոր ակումբային մրցաշար:Ինչպես նկատում են մարզական մեկնաբանները, Սթեն Քրոունքին «Արսենալ»-ի վերահսկիչ փաթեթը ձեռք է բերում ակումբի համար շրջադարձային ժամանակահատվածում: Այս տարվա ապրիլին 68-ամյա Արսեն Վենգերը լքեց թիմի գլխավոր մարզչի պաշտոնը, որը զբաղեցրել է 22 տարի անընդմեջ: Նրան փոխարինելու եկավ իսպանացի Ունայ Էմերին, ումից թիմի սեփականատերն ու երկրպագուները բեկումնային արդյունքներ են ակնկալում, ինչպիսիք, օրինակ, ապահովեց Յուրգեն Կլոպը «Լիվերպուլ»-ի գլխավոր մարզչի պաշտոնում:Ռուսաստանցի գործարարների բրիտանական ակտիվները ուշադրության կենտրոնում հայտնվեցին գարնանը, երբ բրիտանական խորհրդարանը հրապարակեց ռուսական «կեղտոտ փողերի» մասին զեկույցը: Միացյալ Թագավորության իշխանությունները հայտարարեցին, որ մտադիր են ակտիվացնել փողերի լվացման դեմ պայքարը և ուժեղացնել վերահսկողությունը Կրեմլի հետ կապեր ունեցող ընկերությունների նկատմամբ:  "
Սպորտ,Եվրոպայի լիգայի որակավորման երրորդ փուլ անցավ նաև «Ալաշկերտ»-ը," «Փյունիկ»-ից հետո ՈւԵՖԱ-ի Եվրոպայի լիգայի մրցաշարի որակավորման երրորդ փուլ դուրս եկավ նաև երևանյան երկրորդ ակումբը՝ «Ալաշկերտ»-ը:Որակավորման երկրորդ փուլի պատասխան հանդիպմանը «Ալաշկերտ»-ը հինգշաբթի երեկոյան Երևանի Վազգեն Սարգսյանի անվան Հանրապետական մարզադաշտում հյուրընկալեց Չեռնոգորիայի չեմպիոն «Սուտյեսկա» (Նիկշիչ) թիմին: Խաղն ավարտվեց ոչ-ոքի՝ 0:0, և «Ալաշկերտ»-ը անցավ հաջորդ փուլ, քանի որ մրցակցի հարկի տակ հաղթել էր 1:0 հաշվով:Որակավորման երրորդ փուլում «Փյունիկ»-ի մրցակիցը կլինի Թել Ավիվի «Մակաբի»-ն, «Ալաշկերտ»-ինը՝ ռումինական «Կլուժ»-ը (Կլուժ-Նապոկա):Այս փուլում հաղթանակի դեպքում թիմերը անցնում են փլեյօֆ, որն էլ հաղթահարելով՝ խմբային մրցաշար: Թե՛ որակավորման երրորդ փուլի և թե՛ փլեյօֆի հանդիպումները կայանալու են այս ամիս:    "
Սպորտ,«Փյունիկ»-ը՝ Եվրոպայի լիգայի որակավորման երրորդ փուլում, Երևանի «Փյունիկ» ֆուտբոլային թիմը հայկական ակումբային ֆուտբոլի համար աննախադեպ հաջողության հասավ՝ անցնելով ՈւԵՖԱ-ի Եվրոպայի լիգայի մրցաշարի որակավորման երրորդ փուլ:Որակավորման երկրորդ փուլի պատասխան հանդիպմանը Վազգեն Սարգսյանի անվան Հանրապետական մարզադաշտում հյուրընկալելով ղազախստանյան «Տոբոլ» թիմին՝ երևանյան ակումբը 1:0 հաշվով առավելության հասավ և երկու հանդիպումների արդյունքներով անցավ հաջորդ փուլ․ առաջին հանդիպումը Կոստանայում ավարտվել էր 2:1 հաշվով՝ հօգուտ դաշտի տերերի:Եվրոպայի լիգայի որակավորման երկրորդ փուլի պատասխան խաղում օգոստոսի 2-ին երևանյան մեկ այլ ակումբ՝ «Ալաշկերտ»-ը կհյուրընկալի Չեռնոգորիայի չեմպիոն «Սուտյեսկա» (Նիկշիչ) թիմին: Առաջին հանդիպմանը մրցակցի հարկի տակ «Ալաշկերտ»-ը 1:0 հաշվով հաղթանակ է տարել և նույնպես հաջորդ փուլ անցնելու իրական շանսեր ունի:  
Սպորտ,Գերմանիայի ֆուտբոլի միության ղեկավարը հերքում է Օզիլի մեղադրանքները," Գերմանիայի ֆուտբոլի միության ղեկավարը հերքում է ծագումով թուրք ֆուտբոլիստ Մեսութ Օզիլի՝ ռասիզմի մասին մեղադրանքները: Ռեյնհարդ Գրինդելը նշում է, սակայն, որ ազդվել է Գերմանիայի հավաքականը լքած Օզիլի քննադատությունից, և խոստովանում, որ սխալներ, այդուհանդերձ, կան:«Բացեիբաց խոստովանում եմ, որ իմ հասցեին քննադատությունից ազդվել եմ, իսկ ավելի շատ ափսոսում եմ, որ ռասիզմի մեջ մեղադրանքների համատեքստում հիշատակվել են իմ գործընկերների, կամավորականների և Միության աշխատակիցների անունները», - մասնավորապես ասված է Ռեյնհարդի հայտարարությունում:29-ամյա ֆուտբոլիստը շաբաթասկզբին հայտարարեց, որ հեռանում է Գերմանիայի հավաքականից՝ պնդելով, թե գերմանական հանրության մի մասն ու մամուլը իրեն քննադատում են իր թուրքական ծագման պատճառով: «Երբ ես լավ եմ խաղում, ինձ գերմանացի ֆուտբոլիստ են անվանում, երբ վատ եմ խաղում, հանկարծ հիշում են, որ ներգաղթյալ եմ», - Twiiter-ում գրել էր Օզիլը:Ֆուտբոլիստը կոշտ քննադատության ենթարկվեց այս տարի Ռուսաստանում անցկացված ֆուտբոլի աշխարհի 21-րդ առաջնությունում Գերմանիայի հավաքականի անհաջող ելույթից հետո: Ավելի վաղ գերմանական թերթերն Օզիլին քննադատել էին նաև Թուրքիայի նախագահ Ռեջեփ Էրդողանի հետ լուսանկարվելու համար:Միջազգային, մասնավորապես գերմանական հանրությանը ցնցած Օզիլի հայտարարությունները թուրք-գերմանական հարաբերություններում նոր լարվածության պատճառ դարձան: Պաշտոնական Անկարան և Բեռլինը շտապեցին արձագանքել սկանդալին՝ Էրդողանը, առանց կասկածի տակ առնելու մեղադրանքները, իր աջակցությունը հայտնեց Օզիլին, իսկ Գերմանիայի կանցլեր Անգելա Մերկելը, հերքելով մեղադրանքները, ասաց՝ հարգում է Գերմանիայի հավաքականից հեռանալու ֆուտբոլիստի որոշումը:Չբավարարվելով Գերմանիայի ֆուտբոլի միության անունից հայտարարությամբ, կառույցի ղեկավարը որոշել է անձամբ հանդես գալ պարզաբանումներով՝ հավաստիացնելով, որ կիսում է միության արժեքները՝ բազմազանություն, համերաշխություն, խտրականության դեմ պայքար, ինտեգրում:«Այս արժեքներն ու համոզմունքները շատ թանկ են ինձ համար», - ընդգծում է Ռեյնհարդ Գրինդելը:Միևնույն ժամանակ, 56-ամյա մարզական ազդեցիկ պաշտոնյան խոստովանում է՝ Օզիլի նկատմամբ սխալներ թույլ են տրվել: «Որպես նախագահ՝ ես պետք է առանց երկիմաստության ասեի այն, ինչը ինձ՝ որպես մարդու, և ֆուտբոլային միությունում մեզ բոլորիս համար թերևս ամենակարևորն է՝ ռասիստական հարձակումները ցանկացած տեսքով անհանդուրժելի, անընդունելի և անթույլատրելի են», - ընդգծում է Ռեյնհարդ Գրինդելը: 
 "
Սպորտ,Էրդողանը բարձր է գնահատում Գերմանիայի հավաքականը լքելու Օզիլի որոշումը," Թուրքիայի նախագահ Ռեջեփ Էրդողանը բարձր է գնահատում ժամանակակից Եվրոպայի ամենահայտնի ֆուտբոլիստներից մեկի` Մեսութ Օզիլի` Գերմանիայի ազգային հավաքականը լքելու որոշումը:Գերմանիայի հավաքականից հեռանալու մասին Մեսութ Օզիլը հայտարարեց երկուշաբթի օրը` պնդելով, որ գերմանական հանրության մի մասն ու մամուլը իրեն քննադատում են իր թուրքական ծագման պատճառով: «Երբ ես լավ եմ խաղում, ինձ գերմանացի ֆուտբոլիստ են անվանում: Երբ վատ եմ խաղում, հանկարծ հիշում են, որ ես ներգաղթյալ եմ», - Twiiter-ում գրել էր Օզիլը:Այս գրառումից հետո նրան առաջիններից մեկը զանգահարել էր Թուրքիայի նախագահը: «Անցած գիշեր ես զանգահարեցի Մեսութին: Նախ և առաջ պետք է ընդգծեմ, որ նրա մոտեցումները խորապես ազգային բնույթ ունեն: Դա անչափ գովելի է: Ես մեկ անգամ ևս իմ հարգանքն ու սերն եմ հայտնում Մեսութ Օզիլին: Կրոնական հայացքների պատճառով իրականացվող նման ռասիստական հարձակումները, այն էլ՝ մի երիտասարդի դեմ, որն ամեն ինչ իր կյանքում նվիրաբերել է Գերմանիային, ուղղակի անընդունելի են», - հայտարարում էր Էրդողանը:Մեսութ Օզիլը գերմանական մամուլում կոշտ քննադատության արժանացավ աշխարհի առաջնության ընթացքում ոչ այնքան հաջող ելույթների, ինչպես նաև մայիսին Թուրքիայի նախագահի հետ ջերմ հանդիպման և լայնորեն տարածված համատեղ լուսանկարների համար:Օզիլների ընտանիքի պատմական հայրենիքում սակայն` Զոնգուլդակ գավառի Դևրեք քաղաքում, այդ հանդիպման մեջ որևէ վատ բան չեն տեսնում: Ֆուտբոլիստի աղմկալի հայտարարությունից 24 ժամ անց արդեն տեղական իշխանությունները քաղաքի փողոցներից մեկը վերանվանեցին Մեսութ Օզիլի անունով` դրա սկզբնամասում տեղադրելով Էրդողանի հետ սկանդալային լուսանկարը:Գերմանիայի թուրքական համայնքում, այդուհանդերձ, Օզլիլի շուրջ ծագած սկանդալը միանշանակ չի ընկալվում: Կանաչների կուսակցության ղեկավարներից մեկը` Ջեմ Օզդեմիրը գերմանական լրատվամիջոցների ներկայացուցիչների հետ զրույցում նշում էր․ - «Ես կարծում եմ, որ Էրդողանի հետ լուսանկարվելը սխալ էր: Օզիլի բացատրությունները, թե ինքն այդ քայլին գնացել է զուտ հարգանքից դրդված, համոզիչ չեն: Նա խոսում է հարգանքի մասին, բայց արդյո՞ք հարկավոր չէ հարգանք ցուցաբերել նաև Էրդողանի քաղաքականության զոհերի հանդեպ»:   "
Սպորտ,Մեսութ Օզիլը հեռացավ Գերմանիայի հավաքականից," Մոտ երեք շաբաթից մեկնարկում է անգլիական պրեմիեր լիգայի 2018-2019 թվականների մրցաշրջանը: Լոնդոնի «Արսենալը» հենց առաջին տուրում սեփական հարկի տակ ընդունելու է չեմպիոնին՝ «Մանչեստեր Սիթիին»: Լիգայի խաղերին պատրաստվող «Արսենալն» այսօր ժամանել է Սինգապուր, որտեղ մասնակցելու է Միջազգային չեմպիոնների գավաթի մրցաշարին:Այս օրերին «զինագործները» ոչ միայն մարզական, այլև քաղաքական, մասնավորապես գերմանական պարբերականների ուշադրության կենտրոնում են: Խոսքը Ռուսաստանում անցկացված ֆուտբոլի աշխարհի վերջին առաջնությունում ծայրաստիճան անհաջող մասնակցություն ունեցած աշխարհի այլևս նախկին չեմպիոն Գերմանիայի ազգային հավաքականը լքելու՝ ծագումով թուրք կիսապաշտպան Մեսութ Օզիլի որոշման մասին է:Երեկ ֆուտբոլիստն ասել է, որ շատ դառնացած է հեռանում «մայնշաֆթից»: Մամուլում և սոցիալական ցանցերում տարածվել է Թուրքիայի նախագահ Ռեջեփ Թայիբ Էրդողանի հետ Օզիլի լուսանկարը, որի պատճառով ֆուտբոլիստը չափազանց խիստ քննադատության է ենթարկվել Գերմանիայում:«Երկար մտորումների արդյունքում շատ ծանր սրտով տեղեկացնում եմ, որ վերջին իրադարձություններից հետո վճռել եմ հեռանալ ազգային հավաքականից, քանի որ զգում իմ հանդեպ անհարգալից, ռասիստական վերաբերմունք»,- երեկ «Թվիթերի» իր էջում գրել է 29-ամյա Օզիլը:Սկանդալին արձագանքել է Գերմանիայի կանցլեր Անգելա Մերկելը: Նրա խոսնակն այսօր հայտարարել է, որ Գերմանիայում բնակվող 3 միլիոն թուրքերի մեծամասնությունը շատ լավ ինտեգրված է, Գերմանիան շատ է կարևորում բազմազանության արժեքը, ներգաղթյալների ներդրումը, իսկ կանցլերը մեծ հարգանք ունի անձամբ Օզիլի նկատմամբ:Գերմանիայում թուրք ներգաղթյալների ընտանիքում ծնված և քաղաքացիություն ստացած Օզիլը համարվել է ինտեգրման հաջող օրինակ, մարդ, ով իր տաղանդի և աշխատասիրության շնորհիվ հարգանք և պատիվ է վաստակել մարզական աշխարհում: Նա մեծ հաջողություններ է գրանցել «Շալքե» և «Վերդեր» ակումբներում, ապա Մադրիդի «Ռեալում», իսկ 2014 թվականին Գերմանիայի հավաքականի կազմում դարձել է աշխարհի չեմպիոն:Եվ ահա՝ հավաքականի վերջին անհաջող ելույթից ու հատկապես Էրդողանի հետ լուսանկարվելուց հետո գերմանացիները նրան անխնա քննադատում են: Օզիլի և նրա աջակիցների համոզմամբ, արդար չէ գովաբանել մարզիկին միայն հաջողությունից հետո և հիշել, որ նա թուրք է՝ պարտությունից հետո: Սոցիալական ցանցերում իսկապես շատ տգեղ մեկնաբանություններ են եղել, որոնցից ամենամեղմն է «Ռադդ քաշիր քո Անատոլիա» ստատուսը:Գերմանիայի քաղաքական շրջանակներում այս պատմությունը մեծ արձագանք է ստացել: Նույնիսկ Բեռլինում Գերմանիայի և Մեծ Բրիտանիայի արտգործնախարարներ Հեյկո Մաասի և Ջերեմի Հանթի հանդիպումից հետո են լրագրողներն այս հարցն արծարծել: «Չեմ կարծում, որ որպես Գերմանիայի արտգործնախարար, պետք է մեկնաբանեմ ազգային հավաքականից ֆուտբոլիստի հեռանալու խնդիրը և չեմ կարծում նաև, որ Անգլիայում ապրող և աշխատող մուլտիմիլիոնատերը կարող է համարվել Գերմանիայում ինտեգրվելու հնարավորության օրինակ»,- ասել է Մաասը:Մինչդեռ, Գերմանիայում ապրող՝ Օզիլի ծագումով թուրք երկրպագուներից շատերը համոզված են, որ այս դեպքում կան հենց ռասիստական դրսևորումներ: «Կարծում եմ՝ դա ռասիզմ է, Գերմանիան պարտվել է, և ամբողջ պրոպագանդան հիմա Օզիլի դեմ է: Կարծես Գերմանիան Օզիլի պատճառով է դուրս թռել առաջնությունից»,- ասել է Ֆաթիհ Արսլան անունով երկրպագուն: Հնչում է նաև կարծիք, որ եթե մի կողմ դնեն անպարկեշտ ստատուսները, որոնք կարող են հնչել ցանկացած երկրում ցանկացած մարզիկի հասցեին՝ գործնականում ռասիզմ չկա:«Ուրախ եմ, որ այս ամենն ավարտվեց, Օզիլը վերջին տարիներին պարզապես վատ էր խաղում և հիմա իր վատ խաղի արդյունքում հավաքականից հեռանալը փորձում է պայմանավորել Էրդողանի հետ լուսանկարվելու հանգամանքով: Չկա այսպիսի բան, նա վատ է խաղում»,- ասել է Մյունխենի «Բավարիայի» նախագահ, այդ ակումբի և երկրի հավաքականի լեգենդար ֆուտբոլիստ, Բունդեսլիգայի, աշխարհի և Եվրոպայի նախկին չեմպիոն Ուլի Հյոնեսը: "
Սպորտ,Ակումբները սկսել են հանդես գալ ՀՖՖ նախագահի պաշտոնում Վանեցյանի թեկնածությունը պաշտպանող հայտարարություններով," ԱԱԾ տնօրեն Արթուր Վանեցյանը ցանկանում է գլխավորել նաև Հայաստանի ֆուտբոլի ֆեդերացիան, որն արդեն 16 տարի ղեկավարում է նախկին հանրապետական պատգամավոր Ռուբեն Հայրապետյանը։ Հանրությանը վերջին շրջանի աղմկահարույց կոռուպցիոն բացահայտումներով հայտնի ԱԱԾ տնօրենն ասում է՝ վերջնական որոշումը կհայտնի առաջիկա օրերին։«Ֆուտբոլի ֆեդերացիայի նախագահի պաշտոնը ստանձնելու վերջնական որոշում դեռևս չունեմ: Չեմ թաքցնի, նման ցանկություն ունեմ և մտածում եմ այդ ուղղությամբ»,- այսօր լրագրողներին ասաց Վանեցյանը:Սեպտեմբերին տեղի կունենա Ֆուտբոլի ֆեդերացիայի նոր նախագահի ընտրությունը։ 2002 թվականից կազմակերպությունը գլխավորող Հայրապետյանը նախօրեին հայտարարեց՝ ֆեդերացիայի նախագահի լավագույն թեկնածուն ԱԱԾ տնօրենն է, եթե նա աջադրվի, ապա ինքը կլքի պաշտոնն ու կսատարի Վանեցյանի թեկնածությունը։ Այս խոսքերից շաբաթներ առաջ, սակայն, նույն Հայրապետյանը հայտարարում էր՝ հեռանալ չի պատրաստվում։ «Չկա մի մարդ, որ ինձ կարա պարտադրի՝ ես հեռանամ»,- ասել էր Հայրապետյանը:Թե ինչն է այս կտրուկ շրջադարձի պատճառը՝ ԱԱԾ տնօրենը չգիտի, թեև չի թաքցնում, որ վերջին հայտարարությունից հետո հանդիպել է Ռուբեն Հայրապետյանին։ ԱԱԾ տնօրենը նաև ասաց, որ Հայաստանի ֆուտբոլի ֆեդերացիայի գործող նախագահ Ռուբեն Հայրապետյանին պատկանող բիզնեսներում ստուգումներ չեն իրականացրել: Հարցին՝ պայմանավորվածություն եղե՞լ է, որ ԱԱԾ-ն ստուգումներ չի անում՝ պայմանով, որ Հայրապետյանն էլ հրաժարվում է ֆեդերացիայի նախագահի պաշտոնից, Վանեցյանն արձագանքեց՝ նման բան չի կարող լինել: Թե ինչու է Հայրապետյանը պատրաստվում հրաժարվել այդ պաշտոնից, Վանեցյանը խորհուրդ տվեց հետաքրքրվել հենց նրանից:ԱԱԾ տնօրենը հայտարարում է՝ կառաջադրվի, եթե ֆուտբոլային աշխարհի ներկայացուցիչները նման ցանկություն հայտնեն։ «Եթե ակումբները կցանկանան միասնական թեկնածու առաջադրել և ինձ կտեսնեն, որպես այդպիսի թեկնածու, ես շատ մեծ սիրով կընդունեմ առաջարկը»,- ասաց Արթուր Վանեցյանը:ՀՖՖ նախագահ Ռուբեն Հայրապետյանից դժգոհող հայկական ֆուտբոլային ակումբներն անմիջապես արձագանքեցին Վանեցյանի այսօրվա հայտարարությանը։ Հայաստանի բազմակի չեմպիոն «Փյունիկը» հայտարարում է՝ լիովին պաշտպանում ենք Արթուր Վանեցյանի թեկնածությունը, նրա ընտրվելու դեպքում, պատրաստ է ամեն ինչ անել՝ հանուն մանկապատանեկան, ինչպես նաև պրոֆեսիոնալ ֆուտբոլի առաջընթացի։ՀՖՖ նախագահ Ռուբեն Հայրապետյանի որոշմամբ Հայաստանի չեմպիոնի տիտղոսից զրկված «Շիրակ» ֆուտբոլային ակումբը նույնպես աջակցելու է Վանեցյանին։ Ակումբի հանրային կապերի վարչության ղեկավար Աննա Թադևոսյանն «Ազատության» հետ զրույցում կարծիք հայտնեց, թե ԱԱԾ տնօրենը վերջ կդնի Հայրապետյանի աշխատասենյակում չեմպիոնի հարցը որոշելու գործելաոճին։«Երկրպագուների առաջին ճակատի» (ՖԱՖ) նախաձեռնող խումբը ևս ողջունում է Վանեցյանի հնարավոր առաջադրումը։ ԱԱԾ տնօրենը պետք է ժամանակավորապես գլխավորի ֆեդերացիան, վերացնի ոլորտի կոռուպցիան ու նախագահի պաշտոնը փոխանցի ֆուտբոլի անվանի անձանցից մեկին, նշում են ՖԱՖ-ի տղաները։Սեպտեմբերի սկզբին Հայաստանի ազգային հավաքականը կխաղա Ազգերի լիգայի մրցաշարում։ Երկրպագուները շեշտում են՝ հաղթանակների կարոտ հավաքականին նոր շունչ տալու համար Հայրապետյանի հետ ֆեդերացիայից պետք է հեռանան նաև գործադիր կոմիտեի անդամները, որոնց թվում են, օրինակ, պրոֆեսիոնալ ֆուտբոլի հետ կապ չունեցող՝ Երևանի նախկին քաղաքապետ Տարոն Մարգարյանը, գործարար պատգամավոր Սամվել Ալեքսանյանը, ՍԴ նախագահ Հրայր Թովմասյանը։ Ֆեդերացիայի նոր նախագահի հավանական թեկնածու Վանեցյանն այս հարցում երկրպագուների հետ համամիտ է՝ «գործկոմն ամբողջությամբ կփոխվի»:  "
Սպորտ,"ԱԱԾ տնօրենը ՀՖՖ նախագահի պաշտոնը ստանձնելու վերջնական որոշում չունի, բայց ցանկություն ունի"," «Ֆուտբոլի ֆեդերացիայի նախագահի պաշտոնը ստանձնելու վերջնական որոշում դեռևս չունեմ, այդ հարցը պետք է քննարկենք», - այսօր կառավարության նիստից առաջ լրագրողներին ասաց Ազգային անվտանգության ծառայության տնօրեն Արթուր Վանեցյանը:«Ֆուտբոլ սիրում եմ», - խոստովանեց Վանեցյանը՝ հավելելով․ - «Ֆեդերացիայի նախագահի պաշտոնը ստանձնելու վերջնական որոշում չունեմ, բայց չեմ թաքցնի՝ ցանկություն ունեմ և մտածում եմ այդ ուղղությամբ: Պատրաստ եմ առաջադրվել, կընտրվեմ, թե ոչ՝ ժամանակը ցույց կտա, կառաջադրվեմ, եթե այսօրվա ֆուտբոլային աշխարհի ներկայացուցիչները ինձ հավաստիացնեն, որ դեմ չեն, որ ես լինեմ ֆեդերացիայի նախագահ»:ԱԱԾ տնօրենը նաև տեղեկացրեց, թե Հայաստանի ֆուտբոլի ֆեդերացիայի գործող նախագահ Ռուբեն Հայրապետյանին պատկանող բիզնեսներում ստուգումներ չեն իրականացրել: Հարցին, թե արդյոք պայմանավորվածություն եղե՞լ է, որ ԱԱԾ-ն ստուգումներ չի անում՝ պայմանով, որ Հայրապետյանն էլ հրաժարվում է ֆեդերացիայի նախագահի պաշտոնից, Արթուր Վանեցյանն արձագանքեց, թե նման բան չի կարող լինել: Թե ինչու է Հայրապետյանը պատրաստվում հրաժարվել այդ պաշտոնից, Վանեցյանը խորհուրդ տվեց հետաքրքրվել հենց նրանից:Ռուբեն Հայրապետյանը երկու օր առաջ ասել է, որ եթե սեպտեմբերին ֆեդերացիայի նախագահի ընտրության ժամանակ Արթուր Վանեցյանը առաջադրվի, ինքը չի առաջադրվի:  "
Սպորտ,"«Եթե Արթուր Վանեցյանն առաջադրվի, ես չեմ առաջադրվի». Ռուբեն Հայրապետյան"," Հայաստանի ֆուտբոլի ֆեդերացիայի նախագահ Ռուբեն Հայրապետյանը, հերքելով իր հրաժարականի մասին լուրերը, այսօր հայտարարել է, որ ինքն էլ պետք է հեռանա, և ֆեդերացիայի նախագահի լավագույն թեկնածու է համարում Ազգային անվտանգության ծառայության տնօրեն Արթուր Վանեցյանին:«Եթե Արթուր Վանեցյանն իրականում ցանկանում է դառնալ ֆեդերացիայի նախագահ, ես գտնում եմ, որ դա լավագույն լուծումն է: Ֆուտբոլի ֆեդերացիայի նախագահը պետք է լինի իշխանության հետ անմիջական կապ ունեցող մարդ, դա իմ անձնական կարծիքն է: Իմ աշխատանքային փորձը ցույց է տալիս, որ կան հարցեր, որոնք ունեն արագ լուծումների կարիք: Չունես իշխանությունների հետ անմիջական կապ, շատ հարցեր մնում են: Այժմ այդ խնդիրների առջև կանգնած ենք: Արթուր Վանեցյանին համարում եմ լավագույն թեկնածուն: Պայմանավորված խաղերը նրա ղեկավարության դեպքում կբացառվեն», Հայրապետյանի խոսքերն է մեջբերում armsport.am կայքը:Պնդելով, որ Վանեցյանը կարող է «իր արած գործի վրա ավելացնել»՝ Հայրապետյանն այսօր նաև հայտարարել է․ - «Եթե Արթուր Վանեցյանը առաջադրվի, ես չեմ առաջադրվի: Ես կոչ կանեմ ինձ ընտրել ցանկացողներին իրեն ընտրել»:Մամուլում այսօր տեղեկություններ են տարածվել, որ հրավիրվել է Ֆուտբոլի ֆեդերացիայի գործադիր կոմիտեի արտահերթ նիստ, որի ընթացքում Ռուբեն Հայրապետյանը հրաժարական է ներկայացնել: Այդուհանդերձ, ֆեդերացիայի մամուլի քարտուղարի փոխանցմամբ՝ գործադիր կոմիտեի նիստում Հայրապետյանի հրաժարականի մասին խոսք չի եղել, այլ քննարկվել են ընթացիկ հարցեր:Գործադիր կոմիտեի նիստից հետո երեք լրատվամիջոցների հետ զրույցում արդեն 16 տարի Հայաստանի ֆուտբոլի ֆեդերացիան նախագահող Ռուբեն Հայրապետյանը, անդրադառնալով ակումբների ղեկավարների կողմից իրեն ուղղված քննադատությանը, ասել է․ - «Նորմալ է, իշխանություն է փոխվել, մարդիկ ակտիվացել են: Ես կարծում եմ, որ այո, ինքս էլ պետք է գնամ»:Հանրապետական նախկին պատգամավոր Ռուբեն Հայրապետյանը նաև հայտարարել է, որ ինքը ֆուտբոլից չի հեռանալու և «Նորացված «Փյունիկ» թիմ է «պահելու»:Ֆեդերացիայի տարածած հաղորդագրության համաձայն՝ գործադիր կոմիտեի այսօրվա որոշմամբ սեպտեմբերի 2-րդ տասնօրյակում հրավիրվելու է Ֆեդերացիայի արտահերթ ժողով, որի ժամանակ էլ, ի թիվս այլ հարցերի, տեղի կունենա ֆեդերացիայի նախագահի և գործադիր կոմիտեի ընտրություն:Մամուլն այսօր ավելի վաղ գրել էր, թե Ֆուտբոլի ֆեդերացիայի նախագահի պաշտոնում Ռուբեն Հայրապետյանին հնարավոր է փոխարինի Ազգային անվտանգության ծառայության տնօրեն Արթուր Վանեցյանը:Ծառայության խոսնակ Սամսոն Գալստյանը «Ազատության» հետ զրույցում ասաց, որ Ֆուտբոլի ֆեդերացիայի նախագահի պաշտոնում Արթուր Վանեցյանի առաջադրման հարցը գուցե քննարկվի, եթե գործող նախագահ Ռուբեն Հայրապետյանը հրաժարական ներկայացնի կամ տեղի ունենան ֆեդերացիայի ղեկավարի նոր ընտրություններ:Հայկական ֆուտբոլում փոփոխությունների անհրաժեշտության մասին երկու օր առաջ ֆեյսբուքյան ուղիղ եթերում խոսել էր վարչապետ Փաշինյանը: - «Տրամաբանությունը հուշում է, որ մեր ֆուտբոլում փոփոխություններն անխուսափելի են։ Հույս ունեմ, որ Հայաստանի ֆուտբոլի ֆեդերացիան առաջիկայում հենց այս տրամաբանությամբ էլ կգործի։ Ինչքան տեղյակ եմ՝ առաջիկայում պետք է ֆեդերացիայի նախագահի նոր ընտրություններ տեղի ունենան, հույս ունեմ, որ այդ ընտրությունները տրամաբանական լուծումների կհանգեցնեն», - նշել էր Փաշինյանը:Երկու շաբաթ առաջ Ֆուտբոլի ֆեդերացիայի հերթական ժողովին ակնկալվում էր, որ տեղի կունենան ֆեդերացիայի նախագահի ընտրություններ, այդուհանդերձ 2002 թվականից ֆուտբոլային գլխավոր կառույցը գլխավորող և երեք անգամ վերընտրված Ռուբեն Հայրապետյանը հայտարարեց, որ նման բան նախատեսված չէ:Հունիսի 30-ին կայացած տարեկան ժողովին նաև որոշվել էր ֆեդերացիայից հեռացնել «Շիրակ» ֆուտբոլային ակումբը: Հայաստանի ֆուտբոլի բարձրագույն առաջնության 6 թիմերից երեքը՝ «Շիրակ», «Փյունիկ» և «Արարատ» ակումբները երեկ հանդես են եկել հայտարարություններով ու դատապարտել այս որոշումը, նաև բարձրացնելով ֆեդերացիայի նախագահի փոփոխության հարցը:«Փյունիկ» ակումբի սեփականատեր, ռուսաստանաբնակ գործարար Արթուր Սողոմոնյանը երեկ հայտարարել է, որ մի քանի ակումբների հետ նախաձեռնում են ֆեդերացիայից անկախ, պրոֆեսիոնալ լիգայի ստեղծում: - «Ֆեդերացիան առկա տեսքով ի վիճակի չէ ղեկավարել հայկական ֆուտբոլը, բարձրագույն խմբում պարզապես տրոհված վիճակ է, որքան տեղյակ եմ մի քանի ակումբ մտածում են առաջնությունից դուրս գալու մասին: Բազմաթիվ են կոնֆլիկտները, վերջին տարիներին չկա ոչ մի հաջողություն ոչ ակումբային, ոչ էլ հավաքականի մակարդակում», - ասել է Սողոմոնյանը:Այսօրվա գործկոմի նիստում ֆեդերացիան Գյումրին ներկայացնող ակումբի հետ բազմաթիվ հակասություններից հետո, այդուհանդերձ որոշել է թույլատրել «Շիրակին» մասնակցել բարձրագույն խմբի առաջիկա խաղաշրջանին: "
Սպորտ,ՀՖՖ-ում հերքում են Ռուբեն Հայրապետյանի հրաժարականի մասին լուրերը," Հայաստանի ֆուտբոլի ֆեդերացիայի (ՀՖՖ) նախագահ Ռուբեն Հայրապետյանի հրաժարականի մասին լուրերը իրականությանը չեն համապատասխանում, «Ազատության» հետ զրույցում վստահեցրեց ֆեդերացիայի մամուլի խոսնակ Տիգրան Իսրայելյանը:Մամուլում այսօր տեղեկություններ են տարածվել, որ հրավիրվել է Ֆուտբոլի ֆեդերացիայի գործադիր մարմնի արտահերթ նիստ, ու Ռուբեն Հայրապետյանը պատրաստվում է հրաժարական ներկայացնել: Այդուհանդերձ, ֆեդերացիայի ներկայացուցչի պնդմամբ, գործադիր մարմնի նիստ եղել է, սակայն Հայրապետյանի հրաժարականի մասին խոսք չի եղել, այլ քննարկվել են ընթացիկ հարցեր:Մամուլում տարածված տեղեկությունների համաձայն՝ Ֆուտբոլի ֆեդերացիայի նախագահի պաշտոնում Ռուբեն Հայրապետյանին հնարավոր է փոխարինի Ազգային անվտանգության ծառայության տնօրեն Արթուր Վանեցյանը:ԱԱԾ խոսնակ Սամսոն Գալստյանը «Ազատության» հետ զրույցում ասաց, որ Ֆուտբոլի ֆեդերացիայի նախագահի պաշտոնում Արթուր Վանեցյանի առաջադրման հարցը գուցե քննարկվի, եթե գործող նախագահ Ռուբեն Հայրապետյանը հրաժարական ներկայացնի կամ տեղի ունենան ֆեդերացիայի ղեկավարի նոր ընտրություններ:    "
Սպորտ,Ֆրանսիա - Խորվաթիա խաղը ընդմիջած Pussy Riot-ի ակտիվիստներին մինչև 15 օրվա ազատազրկում է սպառնում," Կիրակի օրը ֆուտբոլի Աշխարհի առաջնության եզրափակիչ խաղի 50-րդ րոպեին ռուսաստանյան ոստիկանական համազգեստով չորս քաղաքացի մտան խաղադաշտ և մի քանի րոպեով ընդհատեցին խաղը:Սա Pussy Riot փանք խմբի հերթական բողոքի ակցիան էր, որով, ինչպես հայտարարում են ընդդիմադիր ակտիվիստները՝ պահանջում էին «քաղբանտարկյալների ազատ արձակում, սոցիալական ցանցերում գրառումների և հանրահավաքներին մասնակցության պատճառով հարուցված քրեական գործերի կարճում, ինչպես նաև քաղաքական կյանքում մրցակցության վերականգնում»:Ակցիայից րոպեներ անց ցուցարարները խաղադաշտից բերման ենթարկվեցին, նրանց նկատմամբ վարչական իրավախախտումների մասին արձանագրություններ կազմվեցին երկու հոդվածներով՝ մարզական միջոցառումների անցկացման ժամանակ կարգը խախտելու և տարբերանշաններով համազգեստի ապօրինի կրման համար:Սկանդալային ակցիաներով հայտնի խմբի անդամներին սպառնում է մինչև 15 օրվա ազատազրկում և պաշտոնական մրցաշարերին այցելելու երկարաժամկետ արգելք:Միջադեպից հետո թվիթերյան @nalog399 օգտատերը տեսանյութ է հրապարակել, որը ենթադրաբար նկարահանվել է ոստիկանական բաժանմունքում՝ ակցիայի մասնակիցներին հարցաքննելու ժամանակ:«Ձեռնաշղթաները բերեք երկուսի համար: Այ անասուն, ո՞վ ես դու: Անուն, ազգանուն, հայրանուն: Խայտառակեցիք Ռուսաստանը հա՞»,- հարցնում է հարցաքննողը:Հաջորդ հարցին, թե որտեղի՞ց են ակտիվիստները գտել ոստիկանական համազգեստ, ակցիայի մասնակիցներից Պյոտոր Վերզիլովը պատասխանում է՝ «վարձակալել ենք»:«Վարձակալություն», - արձագանքում է ենթադրյալ ոստիկանը՝ շարունակելով․ - «Երբեմն ափսոսում եմ, որ հիմա 37 թվականը չէ»:Չնայած անվտանգության ուժեղացված միջոցառումներին՝ Pussy Riot աղմկահարույց խմբի անդամների ակցիան տեղի է ունեցել Ռուսաստանի, Ֆրանսիայի և Խորվաթիայի նախագահների ներկայությամբ: Առայժմ հայտնի չէ, թե ինչպես է ակտիվիստներին հաջողվել մտնել խաղադաշտ՝ անցնելով բազմաթիվ անցակետեր:«Կոմերսանտ» թերթը, վկայակոչելով փանք խմբի անդամների ընկերների խոսքերը, նշում է, որ ակտիվիստների խաղադաշտ մտնելը նախապատրաստվել է շուրջ մեկ շաբաթ:«Նախ ձեռք է բերվել երկրպագուի հատուկ քարտ՝ մարզադաշտ մտնելու համար: Ենթադրվում էր, որ զուգարանում հնարավոր կլինի փոխվել և հագնել ոստիկանական համազգեստ, և արդեն այդ հագուստով հնարավորինս մոտենալ խաղադաշտին: Պետր Վերզիլովը նույնիսկ հատուկ սանրվածք է արել, որպեսզի ոստիկանի նմանվի, իսկ աղջիկներից ոմանք կեղծամ են դրել՝ վառ գույնի մազերը թաքցնելու համար», - փոխանցում է «Կոմերսանտը»:Սա Pussy Riot խմբի անդամների առաջին աղմկահարույց ակցիան չէ․ 2012-ին դատարանը խմբի անդամներից Մարիա Ալյոխինային և Նադեժդա Տոլոկոննիկովային երկուական տարվա ազատազրկման է դատապարտել Մոսկվայի Քրիստոս Ամենափրկչի տաճարում հակապուտինյան ներկայացում` «փանք-պատարագ» մատուցելու համար: Դրանով ակտիվիստները բողոքում էին նախագահական ընտրություններում Պուտինին սատարելու՝ Ռուս ուղղափառ եկեղեցու դիրքորոշման դեմ: Ակտիվիստները պնդում են որ «շարքային հավատացյալներին իրենց արարքով վիրավորելու մտադրություն չեն ունեցել և ակցիայի իմաստը միայն քաղաքական է եղել»։Այսպիսով, ինչպես գրում է արևմտյան մամուլը, Pussy Riot խումբը Ռուսաստանում անցկացված Ֆուտբոլի աշխարհի առաջնության ընթացքում հանդես եկավ քաղաքական հայտարարությամբ: - «Նրանք աշխարհի ամենամեծ բեմում ցույց տվեցին ռուսաստանյան անարդար իշխանության դեմքը, որի հետ ամեն օր առնչվում է 145 միլիոն ռուսաստանցի», - գրել է New Yorker պարբերականը: "
Սպորտ,Ֆրանսիան՝ ֆուտբոլի աշխարհի կրկնակի չեմպիոն," Ֆրանսիայի հավաքականը երկրորդ անգամ նվաճեց ֆուտբոլի աշխարհի գավաթը և դարձավ աշխարհի կրկնակի չեմպիոն:Աշխարհի 21-րդ առաջնության եզրափակիչում կիրակի երեկոյան Ֆրանսիայի ընտրանին 4:2 հաշվով հաղթեց Խորվաթիայի թիմին: Ֆրանսիացիներից գոլերի հեղինակներ դարձան Անտուան Գրիզմանը՝ 38-րդ րոպեին, 11-մետրանոցից, Պոլ Պոգբան՝ 59-րդ, և Կիլիան Մգապեն՝ 65-րդ րոպեին, խաղի հաշիվը 18-րդ րոպեին բացել էր խորվաթ Մարիո Մանջուկիչը՝ գնդակն ուղարկելով սեփական դարպասը: Խորվաթիայի գոլերը խփեցին Իվան Պերիշիչը՝ 28-րդ, և Մարիո Մանջուկիչը՝ 69-րդ րոպեին:Ռուսաստանում անցկացված աշխարհի առաջնությունում մինչև եզրափակիչը Ֆրանսիայի հավաքականը տարել էր 5 հաղթանակ՝ Ավստրալիայի, Պերուի, Արգենտինայի, Ուրուգվայի և Բելգիայի թիմերի նկատմամբ, և միայն մեկը՝ Դանիայի հավաքականի հետ, ավարտել ոչ-ոքի, խփել է 14 գնդակ, սեփական դարպասն ընդունել 6-ը:Այսօրվա հանդիպմանը Մոսկվայի «Լուժնիկի» մարզադաշտում հետևում էին Ֆրանսիայի նախագահ Էմանյուել Մակրոնը և Խորվաթիայի նախագահ Կոլինդա Գրաբար-Կիտարովիչը, ինչպես նաև Ռուսաստանի նախագահ Վլադիմիր Պուտինը, ովքեր ՖԻՖԱ-ի նախագահ Ջանի Ինֆանտինոյի հետ մասնակցեցին աշխարհի գավաթի և առաջնության մյուս մրցանակների շնորհման արարողությանը:Ֆրանսիան առաջին անգամ աշխարհի չեմպիոն է դարձել 1998 թվականին:   "
Սպորտ,Ֆուտբոլի աշխարհի առաջնություն. Բելգիան՝ բրոնզե մեդալակիր," Ռուսաստանում անցկացվող ֆուտբոլի աշխարհի առաջնության բրոնզե մեդալակիր դարձավ Բելգիայի հավաքականը:Շաբաթ երեկոյան Սանկտ Պետերբուրգի «Սանկտ Պետերբուրգ» մարզադաշտում երրորդ տեղի համար խաղում Բելգիայի ընտրանին 2:0 հաշվով առավելության հասավ Անգլիայի թիմի նկատմամբ: Գոլերի հեղինակներ դարձան Թոմաս Մենյեն՝ 4-րդ րոպեին, և Էդեն Ազարը՝ 82-րդ րոպեին:Աշխարհի 21-րդ առաջնությունում Բելգիայի հավաքականը տարավ 6 հաղթանակ, որոնցից երկուսը՝ Անգլիայի թիմի նկատմամբ, հաղթեց նաև Բրազիլիային, Պանամային, Թունիսին և Ճապոնիային, պարտվեց միայն մեկ խաղում՝ կիսաեզրափակիչում՝ Ֆրանսիային, խփեց 16 գնդակ, սեփական դարպասն ընդունեց 6-ը:Սա մինչ օրս Բելգիայի գրանցած ֆուտբոլային ամենամեծ հաջողությունն է:Աշխարհի առաջնության եզրափակիչում վաղը Մոսկվայի «Լուժնիկի» մարզադաշտում կհանդիպեն Ֆրանսիայի և Խորվաթիայի հավաքականները:   "
Սպորտ,"Խորվաթական հեքիաթը շարունակվում է, մեծ տոնախմբություն Զագրեբում "," Երեկ Խոլվաթիայի ազգային հավաքականը 2:1 հաշվող հաղթեց Անգլիայի ընտրանուն և դուրս եկավ ֆուտբոլի աշխարհի առաջնության եզրափակիչ փուլ: ֆուտբոլային պատմության մեջ Խորվաթիան առաջին անգամ է նման հաջողության հասնում: Աշխարհի չեմպիոնի տիտղոսի համար հուլիսի 15-ին Խորվաթիայի թիմը կմրցի չեմպիոնի մյուս հավակնորդի՝ Ֆրանսիայի հավաքականի հետ: Նշենք, որ ՖԻՖԱ-ի դասկարգման աղյուսակում Խորվաթիայի հավաքականը 20-րդ տեղում է:Խորվաթիա-Անգլիա խաղը ծանր սկսվեց խորվաթների համար: Խաղասկզբին՝ հենց 5-րդ րոպեին Կիրան Թրիպիեն տուգանայինից հուժկու հարվածով գրավեց խորվաթների դարպասը: Առաջին խաղակեսում անգլիացիներն առավելություն ունեին և մի շարք ցուցանիշներով գերազանցում էին մրցակցին: Սակայն երկրորդ խաղակեսում խորվաթները, կամային հատկություններ ցուցաբերելով, կարողացան հավասարեցնել խաղը, իսկ 68-րդ րոպեին հավասարեցրին նաև հաշիվը՝ մոտ տարածությունից գոլ խփեց Իվան Պերիշիչը: Ավելացված ժամանակում՝ 109-րդ րոպեին, Մարիո Մանջուկիչը խփեց խորվաթների հաղթական գոլը:Գրեթե ողջ Խորվաթիան անցած գիշեր չի քնել: Մայրաքաղաք Զագրեբի հրապարակներում տեղադրված մեծ էկրաններով խաղին հետևող հազարավոր մարդիկ տոնում էին ազգային հավաքականի հաղթանակը: Բոլորովին այլ տրամադրություններ էին իշխում Լոնդոնի «Հայդ պարկում» հավաքված հազարավոր բրիտանացի ֆաների շրջանում: Սկզբնապես ուրախացած ֆուտբոլասերերն այնտեղից հեռացան խիստ հիասթափված:Հանդիպումից հետո երկու թիմերի մարզիչները հանդես են եկել մամլո ասուլիսներով: Խորվաթիայի հավաքականի մարզիչ Զլատկո Դալիչն ասել է, թե իր ղեկավարած թիմի խաղացողները բնավորություն ցույց տվեցին: «Ես չեմ կարող նրանց ֆուտոբոլ խաղալ սովորեցնել, նրանք ֆանտաստիկ են խաղում»,- հավելել է խորվաթների մարզիչը, ընդգծելով՝ թիմը շատ լավ է պատրաստված նաև հոգեբանորեն: «Մենք երբեք չհանձնվող, հպարատ ու բնավորություն ունեցող ժողովուրդ ենք»,- խաղից հետո ասել է խորվաթների մարզիչը:Անգլիայի հավաքականի մարզիչ Գարեթ Սաութգեյթն էլ մամլո ասուլիսի ժամանակ ասել է, թե այդ պահին իրենք զգում են պարտության ցավը: Նրա խոսքով, սակայն, համեմատած երկու տարի առաջվա թիմի հետ, հավաքականն, այնուամենայնիվ, զգալի առաջընթաց է ապրել:ֆուտոբոլի աշխարհի առջանության ավարտին երկու հանդիպում է մնացել՝ հուլիսի14-ին 3-րդ տեղի համար կմրցեն Անգլիայի և Բելգիայի հավաքականները, իսկ հաջորդ օրը՝ հուլիսի 15-ին կկայանա Ֆրանսիա-Խորվաթիա եզրափակիչ հանդիպումը: "
Սպորտ,Ֆուտբոլի աշխարհի առաջնության եզրափակիչը՝ Ֆրանսիա-Խորվաթիա," Խորվաթիայի ֆուտբոլի հավաքականը պատմության մեջ առաջին անգամ դուրս եկավ աշխարհի առաջնության եզրափակիչ և հուլիսի 15-ին Մոսկվայի «Լուժնիկի» մարզադաշտում կհանդիպի Ֆրանսիայի ընտրանու հետ։Չորեքշաբթի օրը նույն մարզադաշտում կայացած կիսաեզրափակիչում Խորվաթիան 2:1 հաշվով առավելության հասավ Անգլիայի նկատմամբ։ Հաշիվը բացեցին անգլիացիները հանդիպման 5-րդ րոպեին, սակայն խորվաթները 68-րդ րոպեին հավասարեցրին այն, ապա լրացուցիչ ժամանակում՝ 109-րդ րոպեին խփեցին հաղթական գնդակը։ Գոլերի հեղինակներ դարձան Քյերըն Թրիփյերը, Իվան Պերիշիչը և Մարիո Մանջուկիչը։Առաջին կիսաեզրափակիչում նախօրեին Ֆրանսիայի հավաքականը 1:0 հաշվով հաղթել էր Բելգիայի թիմին։Շաբաթ օրը Սանկտ Պետերբուրգում Բելգիան և Անգլիան կխաղան երրորդ տեղի համար։Ֆրանսիայի հավաքականը մեկ անգամ՝ 1998 թվականին դարձել է աշխարհի չեմպիոն։  "
Սպորտ,Կրիշտիանու Ռոնալդուն տեղափոխվեց «Յուվենթուս» ," Ֆուտբոլային գերաստղ Կրիշտիանու Ռոնալդուն Մադրիդի «Ռեալ»-ից տեղափոխվեց Թուրինի «Յուվենթուս»: Ֆուտբոլային երկու ակումբները պաշտոնապես հաստատել են Ռոնալդուի տրանսֆերը:Իտալական ակումբը 33-ամյա Ռոնալդուի հետ 4 տարվա պայմանագիր է կնքել: «Յուվենթուս»-ը, ինչպես հայտնում է ակումբի կայքը, Ռոնալդուի տրանսֆերի համար 100 միլիոն եվրո է վճարելու երկու տարվա ընթացքում, ինչպես նաև լրացուցիչ 12 միլիոն եվրո՝ վարձավճարների համար:Պորտուգալացի Ռոնալդուն ինը տարի հանդես է եկել Մադրիդի «Ռեալ»-ի կազմում, 438 խաղում 451 գոլ է խփել: Թիմի կազմում նա 16 տիտղոս է նվաճել, այդ թվում չորս անգամ՝ Եվրոպայի Չեմպիոնների լիգայի գավաթը:   "
Սպորտ,Ուկրաինան պատրաստ է օգնության ձեռք մեկնել ՖԻՖԱ-ի կողմից պատժված խորվաթ մարզիկներին," Ուկրաինայի ֆուտբոլի ֆեդերացիան պատրաստ է աշխատանքի հրավիրել Խորվաթիայի հավաքականի արդեն նախկին մարզիչ Օգնեն Վուկոևիչին, ինչպես նաև նրա փոխարեն վճարել ՖԻՖԱ-ի կողմից սահմանված 15 հազար շվեյցարական ֆրանկ կազմող տուգանքը:Վուկոևիչի դեմ կարգապահական տույժը կիրառվեց այն բանից հետո, երբ նա և Խորվաթիայի հավաքականի պաշտպան Դոմագոյ Վիդան Ռուսաստանի հետ հանդիպումից հետո Instagram-ում կարճ տեսահոլովակ տեղադրեցին, որում դժվարությամբ ձեռք բերված այդ հաղթանակը նվիրում էին ուկրաինացի երկրպագուներին և Կիևի «Դինամո»-ին․ նախկինում թե՛ Վուկոևիչը և թե՛ Վիդան հանդես էին եկել կիևյան ակումբի կազմում: «Փա՛ռք Ուկրաինային», - գոռում էր Վիդան, իսկ Վուկոևիչը նշում էր, թե այս հաղթանակը ձեռք բերվել հանուն Ուկրաինայի և Կիևի «Դինամո»-ի:ՖԻՖԱ-ի կարգապահական կոմիտեն բավական արագորեն արձագանքեց այս տեսագրությանը` Վուկոևիչին զրկելով աշխարհի առաջնության հանդիպումներին ներկա գտնվելու հնարավորությունից, Վիդային էլ խիստ նկատողություն հայտարարելով:Ուկրաինայի ֆուտբոլի ֆեդերացիայի նախագահ և Գերագույն ռադայի պատգամավոր Անդրեյ Պավելկոն, սակայն, պնդում է` իր ղեկավարած կառույցը խորվաթ մարզիկներին օգնության ձեռք կմեկնի:«Մեր մոտեցումը շատ հստակ է` հարկավոր է աջակցություն հայտնել մեր բարեկամներին: Մենք թե՛ Վիդային և թե՛ Վուկոևիչին իրավաբանական ու ֆինանսական օժանդակություն ենք առաջարկել: Ֆուտբոլի ֆեդերացիայի ղեկավարությունը նաև որոշել է վճարել Վուկոևիչի համար սահմանված տուգանքը: Բացի այդ, նա ցանկության դեպքում կարող է աշխատանքի անցնել Ուկրաինայի ֆուտբոլի ֆեդերացիայում», - հայտարարում էր Պավելկոն, որն, ի դեպ, երեկ խորհրդարան էր եկել Խորվաթիայի հավաքականի մարզաշապիկով:Գերագույն ռադայի մեկ այլ պատգամավորի` Նիկոլայ Կնյաժիցկու համոզմամբ էլ, Ֆուտբոլի միջազգային ֆեդերացիայի խիստ մոտեցումը այդ կառույցի ռուսամետության մասին է վկայում:«Ես ՖԻՖԱ-ի այս դիրքորոշումը միանշանակորեն որպես քաղաքական կողմնապահության դրսևորում եմ ընկալում: Երբ ողջ համացանցը ողողված է ՖԻՖԱ-ի ղեկավարի լուսանկարով, որում նա Ռուսաստանի նախագահի, մեր երկրի դեմ ագրեսիա նախաձեռնած պետության ղեկավարի անվամբ մարզաշապիկով է պատկերված, դա չի ընկալվում որպես քաղաքական քայլ: Բայց երբ երկար տարիներ մեր ակումբներում հանդես եկած և մեր երկրում բազմաթիվ ընկերներ ունեցող ֆուտբոլիստները օգտագործում են Ուկրաինայում լայնորեն տարածված դիմելաձև, պարզվում է, որ դա քաղաքական ենթատեքստ ունի: Նման մոտեցումը անարդարացի է և կողմնակալ», - նշում էր ուկրաինացի պատգամավորը:  "
Սպորտ,Ֆրանսիան դուրս եկավ եզրափակիչ," Ֆրանսիայի հավաքականը ֆուտբոլի աշխարհի 2018 թվականի առաջնության կիսաեզրափակիչում 1-0 հաշվով հաղթեց Բելգիայի հավաքականին:Ֆրանսիացիները հուլիսի 15-ին Ոսկե գավաթի համար կպայքարեն վաղը Մոսկվայում կայանալիք Խորվաթիա-Անգլիա հանդիպման հաղթողի հետ:Այսօրվա խաղի միակ գոլը գլխի հարվածով 51-րդ րոպեին խփեց ֆրանսիացիների պաշտպան Ումտիտին:Ֆրանսիան ֆուտբոլի պատմության ընթացքում երրորդ անգամ է դուրս գալիս եզրափակիչ:1998 թվականին ֆրանսիացիները Փարիզում 3-0 հաշվով հաղթել են բրազիլացիներին և դարձել են աշխարհի չեմպիոն:2006 թվականին Ֆրանսիա-Իտալիա եզրափակիչ հանդիպման հիմնական ժամանակն ավարտվել է 1-1, ինչից հետո ֆրանսիացիները 3-5 հաշվով զիջել են 11-մետրանոց հարվածներով:  "
Սպորտ,Ֆրանսիան՝ ֆուտբոլի աշխարհի առաջնության եզրափակիչում, Երեքշաբթի ուշ երեկոյան հայտնի դարձավ Ռուսաստանում անցկացվող ֆուտբոլի աշխարհի առաջնության եզրափակիչի առաջին մասնակիցը՝ կիսաեզրափակիչում Ֆրանսիայի հավաքականը 1:0 հաշվով հաղթեց Բելգիայի ընտրանուն։Հանդիպման միակ գոլի հեղինակը դարձավ Սամյուել Ումտիտին՝ 51-րդ րոպեին։Առաջնության եզրափակիչում հուլիսի 15-ին Ֆրանսիան կհանդիպի վաղը կայանալիք երկրորդ կիսաեզրափակիչի՝ Անգլիա-Խորվաթիա հանդիպման հաղթողի հետ։Բելգիայի հավաքականը հուլիսի 14-ին երրորդ տեղի համար կխաղա վաղվա հանդիպման պարտվող թիմի հետ։Ֆրանսիայի և Անգլիայի հավաքականները մեկական անգամ նվաճել են աշխարհի չեմպիոնի տիտղոսը։ Տե'ս նաև այստեղ 
Սպորտ,Այսօր տեղի կունենա ֆուտբոլի աշխարհի առաջնության առաջին կիսաեզրափակիչը," Այսօր Սանկտ Պետերբուրգում տեղի կունենա ֆուտբոլի 2018 թվականի աշխարհի առաջնության առաջին կիսաեզրափակիչ հանդիպումը: Եզրափակիչ անցնելու համար պայքարելու են Բելգիայի և Ֆրանսիայի հավաքականները:Երկու թիմերից մեկը՝ պարտվողը, կմնա Սանկտ Պետերբուրգում, որտեղ հուլիսի 14-ին բրոնզե մեդալների համար կպայքարի վաղը կայանալիք Անգլիա-Խորվաթիա հանդիպման պարտված թիմի հետ, դե իսկ հաղթողը կմեկնի Մոսկվա, որտեղ հուլիսի 15-ին «Լուժնիկի» մարզադաշտում անգլիացիների կամ խորվաթների հետ պայքարում կփորձի վաստակել Ոսկե գավաթը և 4 տարի կրել աշխարհի չեմպիոնի տիտղոսը:Ֆրանսիայի հավաքականի դոսյեն շատ տպավորիչ է՝ 1958 և 1986 թվականների աշխարհի առաջնություններում ֆրանսիացիները բրոնզե մեդալներ են ստացել, 1982-ին 4-րդ տեղն են գրավել, 1998 թվականին աշխարհի չեմպիոն են դարձել, 2006 թվականին դուրս են եկել եզրափակիչ: 1984 և 2000 թվականներին Եվրոպայի չեմպիոն են դարձել: 1996-ին բրոնզե մեդալներ են ստացել, 2016-ին՝ արծաթե մեդալներ:Օլիմպիադաներում ֆրանսիացի ֆուտբոլիստները 1900-ին արծաթ են վաստակել, 1984-ին՝ ոսկե մեդալներ:Բելգիացիների միջազգային նվաճումների ցանկը շատ ավելի համեստ է: Հավաքականը 1986 թվականի աշխարհի առաջնությունում նվաճել է 4-րդ տեղը, Եվրոպայի մրցաշարում 1980-ին երկրորդ տեղն է գրավել, իսկ 1972-ին՝ երրորդ:Հեռավոր 1920 թվականին Բելգիայի հավաքականը Օլիմպիադայում դարձել է չեմպիոն, իսկ 1900-ին՝ բրոնզե մեդալակիր:Բայց այսօր Բելգիայի հավաքականը ՖԻՖԱ-ի վարկանիշային ցուցակում 3-րդն է, իսկ Ֆրանսիան՝ 7-րդը:Հետաքրքիր է երկու ընտրանիների հանդիպումների վիճակագրությունը: Ֆրանսիացիներն ու բելգիացիները միմյանց դեմ խաղացել են 77 անգամ: Ֆրանսիան 26 հաղթանակ է տարել, Բելգիան՝ 31, 20 հանդիպում ավարտվել է ոչ-ոքի: Բելգիայի նկատմամբ Ֆրանսիայի ամենախոշոր հաղթանակը՝ 5-0, Ֆրանսիայի նկատմամբ Բելգիայի ամենախոշոր հաղթանակը՝ 7-0: Ֆրանսիացիները բելգիացիներին 135 գոլ են խփել, բելգիացիները ֆրանսիացիներին՝ 166:Ֆրանսիացի աստղերը հանդես են գալիս անգլիական, գերմանական, իսպանական, իտալական և, իհարկե, ֆրանսիական առաջին լիգաներում:Մինչդեռ, Բելգիայի հավաքականում, փաստորեն, չկան բելգիական առաջնությանը մասնակցող ֆուտբոլիստներ, բոլորը խաղում են անգլիական, իսպանական, գերմանական, ֆրանսիական, իտալական, ինչպես նաև չինական լավագույն ակումբներում:Միմյանց դեմ հանդիպումներում բելգիացիները վաստակել են 113 միավոր, իսկ ֆրանսիացիները՝ 98, բայց կասկած չկա, որ հենց հուլիսի 10-ի հանդիպումն է լինելու այդ ընտրանիների համար ամենակարևորն ու վճռականը:  "
Սպորտ,Խորվաթիան դրամատիկ խաղում հաղթեց Ռուսաստանին," Ֆուտբոլի աշխարհի առաջնության քառորդ եզրափակիչում Խորվաթիայի ընտրանին չափազանց ծանր խաղում 11-մետրանոցներով հաղթեց Ռուսաստանի թիմին:Հանդիպման հիմնական ժամանակն ավարտվեց 1-1 հաշվով՝ 31-րդ րոպեին հեռահար գեղեցիկ հարվածով գոլ խփեց Չերիշևը, ապա 39-րդ րոպեին խորվաթ Կրամարիչը հավասարեցրեց հաշիվը:Լրացուցիչ ժամանակում խորվաթ Վիդան 101-րդ րոպեին թվում էր թե հաղթական գոլ խփեց, սակայն 115-րդ րոպեին ծագումով բրազիլացի Ֆերնանդեսը, ով 2017 թվականին է Ռուսաստանի քաղաքացիություն ստացել, գլխի հարվածով խփած գոլով հույս տվեց ռուսներին: 11-մետրանոց տուգանային հարվածներն առավել հաջող իրականացրեց Խորվաթիայի հավաքականը, խորվաթները 4 անգամ գրավեցին Ակինֆեևի դարպասը, ռուսները Սուբաշիչի դարպասը 3 անգամ գրավեցին:Այսպիսով, տանտերերն ավարտեցին մասնակցությունն աշխարհի առաջնությանը: Մարզական մեկնաբանները նշում են, որ մարզիչ Ստանիսլավ Չերչեսովի ղեկավարած ռուսների ընտրանին այս առաջնության ընթացքում շատ կազմակերպված և արժանի խաղ ցույց տվեց։Հուլիսի 10-ին տեղի կունենա առաջին կիսաեզրափակիչը՝ Բելգիա-Ֆրանսիա, ապա հուլիսի 11-ին կխաղան Անգլիայի և Խորվաթիայի թիմերը:Այդ կիսաեզրափակիչներում պարտված թիմերը հուլիսի 14-ին Սանկտ Պետերբուրգում կպայքարեն բրոնզե մեդալների համար, իսկ հաջորդ օրը՝ հուլիսի 15-ին Մոսկվայի «Լուժնիկի» մարզադաշտում տեղի կունենա ֆուտբոլի աշխարհի 2018 թվականի առաջնության եզրափակիչը:  "
Սպորտ,Ֆուտբոլի աշխարհի առաջնություն. երկրորդ կիսաեզրափակիչը՝ Անգլիա-Խորվաթիա," Ֆուտբոլի աշխարհի առաջնության երկրորդ կիսաեզրափակիչում հուլիսի 11-ին կհանդիպեն Անգլիայի և Խորվաթիայի հավաքականները։ Դա հայտնի դարձավ քառորդ եզրափակիչի Ռուսաստան-Խորվաթիա հանդիպումից հետո, որում խորվաթները հետխաղյա 11-մետրանոցներով 4:3 հաշվով առավելության հասան մրցաշարը հյուրընկալող ռուսների նկատմամբ։ Սոչիում կայացած խաղի հիմնական ժամանակը ավարտվեց ոչ-ոքի՝ 1:1 հաշվով, մեկական գոլ էլ թիմերը փոխանակեցին լրացուցիչ 30 րոպեներին։ Ընդ որում, ռուսները բացեցին հաշիվը, խորվաթները հավասարեցրին այն, ապա հաշվի մեջ առաջ անցան խորվաթները, և ռուսները խփեցին պատասխան գնդակը։Ռուսաստանի ընտրանին այս մրցաշարին իր համար աննախադեպ արդյունք գրանցեց՝ հասնելով մինչև քառորդ եզրափակիչ։ Աշխարհի նախորդ առաջնություններում այդ երկրի հավաքականին չէր հաջողվել հաղթահարել խմբային կամ անգամ ընտրական փուլերը։Խորվաթիան երկրորդ անգամ հանդես կգա աշխարհի առաջնության կիսաեզրափակիչում՝ առաջին անգամ դա այդ երկրի հավաքականին հաջողվել էր 1998 թվականին։Շաբաթ օրը ավելի վաղ Անգլիայի հավաքականը 2:0 հաշվով հաղթել էր Շվեդիային։Կիսաեզրափակիչ առաջին խաղում հուլիսի 10-ին կհանդիպեն Ֆրանսիան և Բելգիան:Մրցաշարի եզրափակիչը տեղի կունենա հուլիսի 15-ին, իսկ հուլիսի 14-ին կիսաեզրափակիչում պարտված թիմերը կխաղան երրորդ տեղի համար: Տե'ս նաև այստեղ "
Սպորտ,Ֆուտբոլի լեգենդները Երևանում կխաղան՝ ուրախացնելու համար «հայ ազգին ու բոլոր երկրպագուներին»," Ֆուտբոլի համաշխարհային լեգենդները Երևանում են, պատրաստվում են վաղը խաղալ իրար հետ, բայց, ինչպես հայտնի ֆուտբոլիստ Խրիստո Ստոիչկովն է ասում՝ ոչ մրցել։«Մենք վաղը չենք մրցակցելու, վաղը ֆուտբոլային մեծ տոն է բոլորի համար։ Խաղալու ենք երեխաների համար, ձեզ համար, նաև այն ֆուտբոլիստների համար, որոնք այստեղ են», - հայտարարեց Ստոիչկովը:Բրազիլացի ֆուտբոլի լեգենդ Կաֆուն, ով առաջին անգամ է Հայաստանում, վաղվա խաղին ամենակարևորը երկրպագուների ուրախությունն է համարում և հին ընկերներով միասին խաղալը։«Վաղվա խաղի արդյունքն ամենակարևոր բանը չէ, դեռ չգիտեմ՝ ովքեր են խաղալու, բայց ամենակարևորն այն է, որ ուրախացնենք հայ ազգին ու բոլոր երկրպագուներին: Խաղը կարող է ավարտվել 5:5, 6:6, 10:10՝ դա կարևոր չէ, կարևորը՝ բոլորն ուրախանան։ Շատ մեծ հաճույք է այստեղ գտնվել և այս խաղին մասնակցել», - ասաց Կաֆուն:Անդրադառնալով այժմ ընթացող աշխարհի առաջնությունում իր երկրի ընտրանու վերջին պարտությանը, բրազիլացի ֆուտբոլիստն ընդգծեց՝ պարտության մեղավորը միայն մարզիչը չէ․ - «Երբ հավաքականը պարտվում է, նշանակում է՝ բոլորն են պարտվում։ Բրազիլիան պարտվեց, որովհետև Բելգիայի հավաքականը շատ լավ համակարգ ուներ»։Ֆրանսիայի հավաքականի նախկին պաշտպան Վենսան Կանդելան էլ ժպիտով հայտնեց, որ վաղը խաղալու է հաղթանակի համար։ «Ցանկանում եմ՝ վաղը լավ խաղ ցուցադրենք երկրպագուների համար: Կարիերայի ընթացքում խաղացել ենք հաղթելու համար, որպեսզի հասնենք այստեղ», - ասաց նա:Անդրադառնալով աշխարհի չեմպիոնի հիմնական հավակնորդներին՝ ֆուտբոլի լեգենդները առանձնացրին Ֆրանսիայի, Ռուսաստանի և Բելգիային հավաքականներին։ Իսկ անակնկալներ, ըստ նրանց, կարելի է սպասել Խորվաթիայից, Անգլիայից և Շվեդիայից։ «Ֆրանսիա կամ Ռուսաստան», - ասում է Կանդելան: «Ինչո՞ւ ոչ, ամեն ինչ հնարավոր է», - հավելում է Ստոիչկովը:Վաղը՝ հուլիսի 8-ին Երևանի Վազգեն Սարգսյանի անվան Հանրապետական մարզադաշտում կայանալիք լեգենդների խաղին մասնակցելու համար Հայաստան կժամանի նաև Բրազիլիայի հավաքականի մեկ այլ լեգենդար ֆուտբոլիստ՝ աշխարհի չեմպիոն Ռոնալդոն։  "
Սպորտ,Անգլիան՝ ֆուտբոլի աշխարհի առաջնության կիսաեզրափակիչում," Ռուսաստանում անցկացվող ֆուտբոլի աշխարհի առաջնության քառորդ եզրափակիչում շաբաթ երեկոյան Անգլիայի հավաքականը 2:0 հաշվով առավելության հասավ Շվեդիայի ընտրանու նկատմամբ և անցավ կիսաեզրափակիչ:Հուլիսի 11-ին կիսաեզրափակիչ երկրորդ խաղում անգլիացիների մրցակիցը կլինի այսօր ավելի ուշ կայանալիք Ռուսաստան-Խորվաթիա հանդիպման հաղթողը:Կիսաեզրափակիչ առաջին խաղում հուլիսի 10-ին կհանդիպեն Ֆրանսիան և Բելգիան:Մրցաշարի եզրափակիչը տեղի կունենա հուլիսի 15-ին, իսկ հուլիսի 14-ին կիսաեզրափակիչում պարտված թիմերը կխաղան երրորդ տեղի համար:   "
Սպորտ,Աշխարհի առաջնությանը հրաժեշտ է տալիս նաև Բրազիլիան. առաջին կիսաեզրափակիչը՝ Ֆրանսիա-Բելգիա," Ռուսաստանում անցկացվող ֆուտբոլի աշխարհի առաջնությանը հրաժեշտ են տալիս նաև աշխարհի հնգակի չեմպիոն Բրազիլիայի և կրկնակի չեմպիոն Ուրուգվայի հավաքականները։Քառորդ եզրափակիչի խաղում ուրբաթ ուշ երեկոյան Բելգիայի հավաքականը 2:1 հաշվով առավելության հասավ Բրազիլիայի թիմի նկատմամբ և դուրս եկավ կիսաեզրափակիչ, որտեղ հուլիսի 10-ին կհանդիպի Ֆրանսիայի ընտրանու հետ։Ֆրանսիան նույն օրը ավելի վաղ 2:0 հաշվով հաղթեց Ուրուգվային։Աշխարհի առաջնությանը նախորդ փուլերում արդեն հրաժեշտ են տվել աշխարհի քառակի և գործող չեմպիոն Գերմանիայի, Եվրոպայի չեմպիոն Պորտուգալիայի, աշխարհի կրկնակի չեմպիոն Արգենտինայի, աշխարհի և Եվրոպայի նախկին չեմպիոն Իսպանիայի ընտրանիները։Շաբաթ օրը կկայանան քառորդ եզրափակիչի Շվեդիա-Անգլիա և Ռուսաստան-Խորվաթիա խաղերը, որոնցում հաղթողները հուլիսի 11-ին կհանդիպեն երկրորդ կիսաեզրափակիչում։ "
Սպորտ,Ֆուտբոլի աշխարհի առաջնությունում վաղը մեկնարկում են վճռական խաղերը," Բրազիլիա, Ֆրանսիա կամ միգուցե մեկ այլ հավաքական` ո՞վ կդառնա 2018 թվականի ֆուտբոլի աշխարհի չեմպիոնը: Բրազիլացի լեգենդար ֆուտբոլիստ Ռոնալդոն և գերմանացի Լոթար Մաթեուսը Մոսկվա են ժամանել ՖԻՖԱ -ի կազմակերպած միջոցառումներից մեկին մասնակցելու համար, միաժամանակ՝ անդրադարձել Ռուսաստանում ընթացող առաջնությանը:Բրազիլացիների խաղը մինչ այս պահը այնքան էլ հաջող չէր, սակայն հենց իրենք կլինեն առաջնության հաղթողը, վստահ է Ռոնալդոն: «Բրազիլիան անշուշտ պատրաստ է վճռական խաղերին: Հնարավոր է նույնիսկ բոլորից էլ լավ է պատրաստվել և իսկապես արժանի է հաղթանակի: Մինչ այս պահը, ինձ թվում է, նրանք խնայել են իրենց ուժերը, սպասում էին և շատ գոլեր չէին խփում խփում: Հաղթողը կլինեն իրենք՝ չնայած հայրենիքում նրանց շատ են քննադատում», - ասում է լեգենդար ֆուտբոլիստը:Առաջնության գլխավոր սենսացիան դարձավ աշխարհի գործող չեմպիոն Գերմանիայի հավաքականի, Պորտուգալիայի, Արգենտինայի հավաքականների դուրս մղվելը: Հարցին՝ արդյո՞ք դա նշանակում է, որ այս առաջնությունում այլևս ինտրիգ չկա, Լոթար Մաթեուսը, ով համարվում է ոեկորդակիր աշխարհի առաջնություններում անցկացրած խաղերի քանակով՝ 25, պատասխանում է․ - «Կարծում եմ՝ Բրազիլիան հիանալի է խաղում: Ես նախապատվությունը տալիս եմ նրանց, նաև Ֆրանսիայի հավաքականին՝ Արգենտինայի հետ խաղում փայլուն դրսևորեցին իրենց: Այնպես որ, ո՛չ: Առաջնությունում դեռևս բազմաթիվ լավ խաղացողներ կան: Մենք կկարոտենք Մեսիին, Ռոնալդուին, միգուցե նաև գերմանացիներին, բայց բազմաթիվ հրաշալի մարզիկներ են շարունակում խաղալ»:Ռուսաստանում անցկացվող ֆուտբոլի աշխարհի առաջնությունում պայքարը շարունակում են Անգլիայի, Բելգիայի, Բրազիլիայի, Ռուսաստանի, Ուրուգվայի, Ֆրանսիայի, Խորվաթիայի և Շվեդիայի հավաքականները: Քառորդ եզրափակիչում վաղը տեղի կունենան Ուրուգվայ-Ֆրանսիա և Բրազիլիա-Բելգիա, հուլիսի 7-ին՝ Շվեդիա-Անգլիա և Ռուսաստան-Խորվաթիա հանդիպումները։Հուլիսի 15-ին նախատեսված է առաջնության եզրափակիչը։   "
Սպորտ,Ֆուտբոլի աշխարհի առաջնություն. քառորդ եզրափակիչի վերջին զույգը՝ Շվեդիա-Անգլիա," Ռուսաստանում անցկացվող ֆուտբոլի աշխարհի առաջնությունում հայտնի դարձան քառորդ եզրափակիչի բոլոր զույգերը։1/8 եզրափակիչի վերջին հանդիպումներում երեքշաբթի օրը Շվեդիայի հավաքականը 1:0 հաշվով առավելության հասավ Շվեյցարիայի թիմի նկատմամբ, Անգլիայի և Կոլումբիայի հավաքականների խաղի հիմնական ու հավելյալ ժամանակները ավարտվեցին ոչ-ոքի՝ 1:1 հաշվով, հետխաղյա 11-մետրանոցներով 4:3 հաշվով հաղթեցին անգլիացիները։Այսպիսով, քառորդ եզրափակիչում հուլիսի 6-ին տեղի կունենան Ուրուգվայ-Ֆրանսիա և Բրազիլիա-Բելգիա, հուլիսի 7-ին՝ Շվեդիա-Անգլիա և Ռուսաստան-Խորվաթիա հանդիպումները։Կիսաեզրափակիչի խաղերը նախատեսված են հուլիսի 10-ին և 11-ին, հուլիսի 14-ին երրորդ տեղի համար խաղն է, հուլիսի 15-ին՝ առաջնության եզրափակիչը։ "
Սպորտ,Ֆուտբոլի աշխարհի առաջնություն. քառորդ եզրափակիչի հերթական զույգը՝ Բրազիլիա-Բելգիա," Ռուսաստանում անցկացվող ֆուտբոլի աշխարհի առաջնության քառորդ եզրափակիչում հուլիսի 6-ին կհանդիպեն Բրազիլիայի և Բելգիայի հավաքականները։Մրցաշարի 1/8 եզրափակիչի՝ երկուշաբթի երեկոյան կայացած հանդիպումներում աշխարհի հնգակի չեմպիոն Բրազիլիան 2:0 հաշվով հաղթեց Մեքսիկային, Բելգիան 3:2 հաշվով առավելության հասավ Ճապոնիայի նկատմամբ, ընդ որում՝ առաջին երկու գնդակը սեփական դարպասը ընդունելուց հետո։Երեքշաբթի օրը Շվեդիա-Շվեյցարիա և Կոլումբիա-Անգլիա հանդիպումներով կավարտվի առաջնության 1/8 եզրափակիչը։ Այս զույգերի հաղթողները քառորդ եզրափակիչում կհանդիպեն հուլիսի 7-ին։Հիշեցնենք, քառորդ եզրափակիչի մյուս երկու զույգերն են՝ Ուրուգվայ-Ֆրանսիա և Խորվաթիա-Ռուսաստան։   "
Սպորտ,Ֆուտբոլի աշխարհի առաջնություն. Ռուսաստանը դուրս թողեց Իսպանիային հետագա պայքարից," Ֆուտբոլի աշխարհի առաջնության 1/8 եզրափակիչում մրցաշարը հյուրընկալող Ռուսաստանի հավաքականը 1:1 (4:3) հաշվով առավելության հասավ աշխարհի 2010 թվականի չեմպիոն, Եվրոպայի եռակի չեմպիոն Իսպանիայի հավաքականի նկատմամբ:Կիրակի օրը Մոսկվայի «Լուժնիկի» մարզադաշտում կայացած խաղի հիմնական ժամանակը ավարտվեց ոչ-ոքի՝ 1:1 հաշվով, լրացուցիչ 30 րոպեներին թիմերից ոչ մեկին չհաջողվեց գրավել մրցակցի դարպասը: Հանդիպման ելքը վճռեցին հետխաղյա 11-մետրանոց հարվածները, որոնցից երկուսը Ռուսաստանի հավաքականի դարպասապահ Իգոր Ակինֆեևը ետ մղեց՝ հաղթանակ պարգևելով իր թիմին:Իսպանիայի հավաքականը, ինչպես և աշխարհի կրկնակի չեմպիոն Արգենտինայի և Եվրոպայի չեմպիոն Պորտուգալիայի ընտրանիները, հրաժեշտ է տալիս աշխարհի 21-րդ առաջնությանը:Ռուսաստանի հավաքականը իր պատմության մեջ առաջին անգամ անցնում է աշխարհի առաջնության 1/4 եզրափակիչ, որտեղ հուլիսի 7-ին կհանդիպի 1/8-ում նույնպես հետխաղյա 11-մետրանոցներով Դանիայի նկատմամբ 1:1 (3:2) հաշվով հաղթանակ տարած Խորվաթիայի ընտրանու հետ:   "
Սպորտ,Ֆուտբոլի աշխարհի առաջնություն. առաջին քառորդ եզրափակիչը՝ Ուրուգվայ-Ֆրանսիա," Ռուսաստանում անցկացվող ֆուտբոլի աշխարհի առաջնությունում շաբաթ օրը հայտնի դարձան քառորդ եզրափակիչի առաջին մասնակիցները՝ հուլիսի 6-ին կհանդիպեն Ուրուգվայի և Ֆրանսիայի հավաքականները։Առաջնությանը հրաժեշտ կտան Արգենտինայի և Եվրոպայի չեմպիոն Պորտուգալիայի թիմերը, որոնց նկատմամբ 1/8 եզրափակիչում Ֆրանսիայի և Ուրուգվայի ընտրանիները առավելության հասան, համապատասխանաբար, 4:3 և 2:1 հաշիվներով։Կիրակի օրը կկայանան 1/8 եզրափակիչի Իսպանիա-Ռուսաստան և Խորվաթիա-Դանիա հանդիպումները։ "
Սպորտ,Ռուբեն Հայրապետյանը միայն իրեն է տեսնում ՀՖՖ նախագահի պաշտոնում," Հայաստանի ֆուտբոլի ֆեդերացիայի նախագահ Ռուբեն Հայրապետյանը շարունակում է պնդել, որ ֆեդերացիայի նախագահի պաշտոնում այլ մարդու չի տեսնում: Հայրապետյանը նման հայտարարություն արեց այսօր՝ Հայաստանի ֆուտբոլի ֆեդեացիայի հերթական ժողովից հետո:Օրեր առաջ վարչապետ Նիկոլ Փաշինյանն իր պաշտոնական ֆեյսբուքյան էջում կազմակերպված հարցուպատասխանի ժամանակ անդրադարձել էր Ֆուտբոլի ֆեդերացիայի նախագահի ընտրության հարցին, նշելով՝ հույս ունի, որ կկայանա այնպիսի ընտրություն, որը և՛ ֆուտբոլասերների, և՛ ֆեդերացիայի սրտով կլինի: «Ազատության» խնդրանքին ի պատասխան՝ մեկնաբանել վարչապետի այդ հայտարարությունը, ՀՖՖ նախագահը միայն ասաց, թե համակարծիք է վարչապետի հետ:«Արդյո՞ք ֆուտբոլասերները ցանկանում են ձեզ տեսնել ֆեդերացիայի նախագահի պաշտոնում»,- «Ազատության» այս հարցին ի պատասխան Հայրապետյանը նախ նշեց, թե ՀՖՖ նախագահ չի դառնա միայն այն դեպքում, եթե ֆուտբոլային հանրությունը չցանկանա դա: Ապա հավելեց․ «Ի՞նչ ա նշանակում՝ ֆեդերացիայի նախագահ ես ընտրվում և ֆուտբոլային հանրության ցանկությունը չկա։ Ուղղակի ծիծաղելի է։ Կամ ձեզ թվում է՝ ես էդքան կառչա՞ծ եմ ֆեդերացիայի նախագահի պաշտոնից, ամեն գնով պիտի ասեմ՝ գիտե՞ք ինչ, ժողովուրդն ինձ չի ուզում, բայց ես պարտադիր պիտի մնամ։ Չարաչար սխալվում եք, հաստատ տենց չի»։ Հիշեցմանը, որ երկրպագուները բազմաթիվ ակցիաներ են կազմակերպել իր հրաժարականի պահանջով, Հայրապետյանն արձագանքեց՝ շատ լավ գիտի ակցիաների կազմակերպիչներին ու վստահ է, որ նրանք մեծամասնություն չեն կազմում․ «Էդ երկրպագուները նորմալ, ազնիվ տղերք են։ Նրանց միջից մի երկու հոգու հրահրեցին, տենց սարքեցին։ Իհարկե, եթե երկրպագուները չուզեն, գնալու եմ»: Հայաստանի ֆուտբոլի ֆեդերացիայի նախագահի ընտրությունը տեղի կունենա 2019-ի փետրվարին:Ռուբեն Հայրապետյանը ֆեդերացիան ղեկավարում է 2002 թվականից: 2003-2012 թ․թ․ Հայրապետյանը եղել է նաև Ազգային ժողովի Հանրապետական խմբակցության պատգամավոր։ Այսօր, պատասխանելով հարցին՝ արդյոք մտադիր է վերադառնալ քաղաքականություն ու մասնակցել առաջիկա արտահերթ ընտրություններին, Ռուբեն Հայրապետյանն ասաց՝ բացառում է դա, ապա հավելեց․ «Կյանքում այլևս նման սխալ չեմ անի: Ազնվորեն եմ ասում, ես դա համարում եմ իմ կյանքի ամենամեծ սխալը, որ մտել եմ քաղաքականություն»։  "
Սպորտ,Ֆուտբոլի աշխարհի առաջնության խմբային փուլն ավարտվեց," G խմբում Անգլիա-Բելգիա և Պանամա-Թունիս հանդիպումներով նախօրեին ավարտվեց ֆուտբոլի աշխարհի առաջնության խմբային փուլը:Անգլիացիները պարտվեցին 0-1, իսկ Պանաման՝ 1-2 հաշվով: Ըստ էության, թե՛ անգլիացիները և թե՛ բելգիացիներն արդեն ապահովել էին պայքարը շարունակելու իրավունքը: Բայց հանդիպումը կարևոր էր տեղերի դասավորության տեսակետից:G խմբում առաջին տեղը գրավողը 1/8 եզրափակիչում խաղալու է H խմբի երկրորդ թիմի հետ, որը, ենթադրաբար, ավելի թույլ մրցակից պետք է համարվեր:Եվ այսպես, արդեն հայտնի են 1/8-ի բոլոր զույգերը: Այլևս ոչ մի ոչ-ոքի հնարավոր չէ, շաբաթ օրվանից սկսած՝ պարտություն կրող յուրաքանչյուր թիմ պետք է հավաքի ճամպրուկներն ու հրաժեշտ տա Ռուսաստանին:Իհարկե, ռուսների հավաքականին դա չի վերաբերում: Կհաղթահարե՞ն 1/8-ը A խմբում երկրորդ տեղը գրաված դաշտի տերերը: Հուլիսի 1-ին նրանք Մոսկվայում խաղալու են աշխարհի 2010 թվականի չեմպիոն Իսպանիայի հետ:Նույն օրը Նիժնի Նովգորոդում տեղի կունենա այս առաջնությունում հրաշալի խաղ ցույց տվող խորվաթների հանդիպումը դանիացիների պինդ ու վտանգավոր թիմի հետ:Բայց 1/8-ը դրանից մեկ օր առաջ է սկսվում, հունիսի 30-ին նախատեսված է այս առաջնության ամենասպասված հանդիպումներից մեկը՝ աշխարհի նախկին չեմպիոններ Ֆրանսիան և Արգենտինան մրցելու են Կազանում: Իսկ Սոչիում մրցելու են Ուրուգվայի և Պորտուգալիայի ընտրանիները:Հուլիսի 2-ին Սամարայում խաղում են աշխարհի հնգակի չեմպիոն Բրազիլիան և Մեքսիկան:Դոնի Ռոստովում էլ բելգիացիները կմրցեն ճապոնացիների հետ: Հուլիսի 3-ին Շվեդիան Սանկտ Պետերբուրգում խաղում է Շվեյցարիայի, իսկ անգլիացիները՝ Մոսկվայում Կոլումբիայի հետ:Այստեղ է, որ անգլիացիները պետք է ափսոսան բելգիացիներից կրած երեկվա պարտության համար, որովհետև, այնուամենայնիվ, Կոլումբիայում ֆուտբոլն ավելի է զարգացած Ճապոնիայի համեմատությամբ, թեպետ ասիական թիմերը ունակ են աներևակայելի անակնկալներ մատուցել՝ տեսանք, թե ինչ պատուհաս դարձան հարավկորեացիները աշխարհի ներկայիս չեմպիոն գերմանացիների համար:Հուլիսի 6-ին և 7-ին մեկ քառորդ եզրափակիչի խաղերն են, հուլիսի 10-ին և 11-ին՝ կիսաեզրափակիչները:Հուլիսի 14-ին երրորդ տեղի համար Սանկտ Պետերբուրգում կպայքարեն կիսաեզրափակիչներում պարտված թիմերը, իսկ հուլիսի 15-ին Մոսկվայի «Լուժնիկի» մարզադաշտում կորոշվի ֆուտբոլի աշխարհի 2018 թվականի չեմպիոնի անունը, և 4 տարին մեկ տեղի ունեցող այս հրաշքը կավարտվի:   "
Սպորտ,Աշխարհի առաջնությունը կշարունակվի առանց Գերմանիայի․ 1/8-ում՝ Բրազիլիա-Մեքսիկա և Շվեդիա-Շվեյցարիա," Ֆուտբոլի աշխարհի գործող չեմպիոն Գերմանիայի հավաքականը Ռուսաստանից վերադառնում է տուն: Աշխարհի առաջնության խմբային մրցաշարի վերջին՝ երրորդ տուրում Գերմանիան երեկ 0:2 հաշվով պարտվեց Հարավային Կորեային և 3 միավորով վերջին տեղը գրավեց F խմբի մրցաշարային աղյուսակում:Խմբում 6-ական միավորով առաջին երկու տեղերը գրավեցին և փլեյօֆում հանդես գալու իրավունք ստացան Շվեդիայի և Մեքսիկայի հավաքականները, որոնց հանդիպումը երեկ ավարտվեց շվեդների հաղթանակով՝ 3:0 հաշվով:Աշխարհի քառակի չեմպիոն Գերմանիան իր պատմության ընթացքում առաջին անգամ է ձախողվում աշխարհի առաջնության խմբային խաղերում և չի անցնում հաջորդ փուլ:E խմբում 7 միավորով առաջին տեղը գրավեց Բրազիլիայի հավաքականը՝ վերջին տուրում 2:0 հաշվով պարտության մատնելով Սերբիայի թիմին: 5 միավորով երկրորդ հորիզոնականը զբաղեցրեց Շվեյցարիայի հավաքականը՝ ոչ-ոքի՝ 2:2 ավարտելով հանդիպումը Կոստա Ռիկայի թիմի հետ:Այսպիսով, 1/8 եզրափակիչի հերթական երկու զույգերն են՝ Բրազիլիա-Մեքսիկա և Շվեդիա-Շվեյցարիա, որոնք կհանդիպեն համապատասխանաբար հուլիսի 2-ին և հուլիսի 3-ին:Այսօր կկայանան աշխարհի առաջնության խմբային մրցաշարի վերջին չորս հանդիպումները՝ Անգլիա-Բելգիա և Պանամա-Թունիս՝ G խմբում, Սենեգալ-Կոլումբիա և Ճապոնիա-Լեհաստան՝ H խմբում:1/8 եզրափակիչի հանդիպումները կմեկնարկեն հունիսի 30-ին:      "
Սպորտ,Եգիպտոսը կհետաքննի իր հավաքականի ձախողումը ֆուտբոլի աշխարհի առաջնությունում," Եգիպտոսի իշխանությունները հետաքննություն կանցկացնեն ֆուտբոլի աշխարհի առաջնությունում ազգային հավաքականի պարտության պատճառների շուրջ, հաղորդում է «Ալ-Արաբիա» հեռուստաընկերությունը:Խորհրդարանի երիտասարդության ու սպորտի հարցերով հանձնաժողովը, մասնավորապես, մտադիր է պարզել, թե ինչու է հավաքականին պարապմունքների համար մարզաբազա հատկացվել Չեչնիայում՝ առաջնությունը հյուրընկալած քաղաքներից հեռու, և ինչու են բիզնեսմեններն ու արտիստները անարգել մտել այդ տարածք:Ավելի վաղ պատգամավորները քննադատել էին հավաքականի կիսապաշտպան Մոհամեդ Սալահի հանդիսավոր ընթրիքը Չեչնիայի նախագահ Ռամզան Կադիրովի հետ, որի ընթացքում ֆուտբոլիստին Չեչնիայի պատվավոր քաղաքացու կոչում էր շնորհվել:Եգիպտոսի հավաքականը պարտվել է աշխարհի առաջնության խմբային փուլի բոլոր երեք խաղերում՝ Ուրուգվային, Ռուսաստանին ու Սաուդյան Արաբիային, ինչը խորհրդարանական հանձնաժողովը որակել է ամոթալի և նվաստացուցիչ: Հավաքականի գլխավոր մարզիչ, 62-ամյա արգենտինացի Հեկտոր Կուպերն այսօր պաշտոնանկ է արվել:  "
Սպորտ,"Ֆուտբոլի աշխարհի առաջնություն․ 1/8-ում՝ Ֆրանսիա-Արգենտինա, Խորվաթիա-Դանիա "," Ռուսաստանում անցկացվող ֆուտբոլի աշխարհի առաջնությունում հայտնի դարձան 1/8 եզրափակիչի ևս երկու զույգեր՝ հունիսի 30-ին կհանդիպեն Ֆրանսիայի և Արգենտինայի, հուլիսի 1-ին՝ Խորվաթիայի և Դանիայի հավաքականները:С խմբի մրցաշարի վերջին՝ երրորդ տուրում երեկ Ֆրանսիայի և Դանիայի հավաքականները ոչ-ոքի՝ 0:0 ավարտեցին իրենց հանդիպումը, համապատասխանաբար 7 և 5 միավորով մրցաշարային աղյուսակում գրավելով առաջին ու երկրորդ հորիզոնականները: Պերուն 2:0 հաշվով հաղթեց Ավստրալիային, երկու թիմերն էլ լքում են առաջնությունը:D խմբում Արգենտինան լարված խաղում 2:1 հաշվով առավելության հասավ Նիգերիայի նկատմամբ, Խորվաթիան նույն հաշվով հաղթեց Իսլանդիային: Այս խմբում Խորվաթիան վաստակեց հնարավոր առավելագույն՝ 9 միավոր, Արգենտինան 4 միավորով երկրորդն է, Նիգերիան և Իսլանդիան հրաժեշտ են տալիս մրցաշարին:Այսօր նախատեսված են Մեքսիկա-Շվեդիա, Հարավային Կորեա-Գերմանիա հանդիպումները F խմբում և Շվեյցարիա-Կոստա Ռիկա, Սերբիա-Բրազիլիա հանդիպումները E խմբում:   "
Սպորտ,Լոռու մարզում ռաֆթինգի թիմ է ձևավորվել," Լոռու մարզում Հայաստանի ամենաջրառատ գետի՝ Դեբեդի վրա թիավարելու առաջին հրահանգներն է տալիս Սոցիալական ապահովության պետական ծառայության նախկին պետ Վազգեն Խաչիկյանը։Էքստրեմալ սպորտաձևով՝ ռաֆթինգով զբաղվելու համար թիմ են ձևավորել, անգամ ֆեդերացիա հիմնել և հույս ունեն, որ մեծ թվով զբոսաշրջիկներ են գալու էքստրիմի հաճույքը վայելելու համար։«Ոնց որ թմրամոլի նման․ հենց որ գետը տեսնում եմ, արյունս եռում ա, ուզում եմ ռաֆթ անեմ: Շատ ինքը հետաքրքիր ա, շատ գրավիչ ա», - ասաց Խաչիկյանը:Ռաֆթինգը Վրաստանում արդեն մեծ տարածում ունեցող սպորտաձև է, նաև, ըստ մասնագետների, լավ բիզնես հնարավորություն։Ռաֆթինգի Վրաստանի ֆեդերացիայի նախագահ Դավիթ Կացարավան համոզված է, որ Հայաստանում ևս այս արկածային մարզաձևը զարգացնելու բոլոր հիմքերը կան:«Հրաշալի գետ կա, կա էքստրիմ, կան մարդիկ, սարքավորումներ, և ամենակարևորը՝ կա զարգացնելու ցանկություն», - ասաց Դավիթ Կացարավան, ով հայտնի դերասան է և միևնույն ժամանակ ռաֆթինգի սիրահար։Այսօր թիմը գետ մտավ՝ արկածային այս սպորտաձևին մասնակից դարձնելով նաև հայտնի մարզիկների, զբոսաշրջիկների, հեռուստահաղորդավարների, ինչպես նաև Լոռու բնակիչների։ 

«Դեբեդը համարվում է միջին աստիճանի վտանգավորության գետ, բայց ավելի վտանգավոր, քան Վրաստանի գետերն են», - ասում է Վազգեն Խաչիկյանը, ով վերապատրաստվել է արտերկրում և Հայաստանում գլխավոր թիավարն է։ 

Արկածների սիրահարներն իրենց ռետինե նավակներով ու թիերով հաղթահարեցին քարքարոտ գետի Հաղպատից մինչև Ախթալա ավելի քան 10 կիլոմետրանոց հատվածը։ Բոլորը գոհ էին արդյունքից։ Սպասված ադրենալինն ստացել էին՝ առանց կորուստների։ "
Սպորտ,"Ֆուտբոլի աշխարհի առաջնություն․ 1/8-ի առաջին երկու զույգերը՝ Ուրուգվայ-Պորտուգալիա, Իսպանիա-Ռուսաստան"," Ռուսաստանում անցկացվող ֆուտբոլի աշխարհի առաջնությունում հայտնի դարձան 1/8 եզրափակիչի առաջին երկու զույգերը՝ հունիսի 30-ին կհանդիպեն Ուրուգվայի և Պորտուգալիայի, հուլիսի 1-ին՝ Իսպանիայի և Ռուսաստանի հավաքականները:Խմբային մրցաշարի վերջին՝ երրորդ տուրում երեկ Ուրուգվայը 3:0 հաշվով առավելության հասավ Ռուսաստանի նկատմամբ: Նույնպես A խմբում հանդես եկող Սաուդյան Արաբիայի թիմը 2:1 հաշվով հաղթեց Եգիպտոսի ընտրանուն: Մրցաշարային աղյուսակը հնարավոր առավելագույն՝ 9 միավորով գլխավորեց Ուրուգվայի հավաքականը, երկրորդ հորիզոնականում Ռուսաստանն է՝ 6 միավորով, երրորդը՝ Սաուդյան Արաբիան՝ 3 միավորով, և աղյուսակը եզրափակում է Եգիպտոսը՝ 0 միավորով:B խմբում Պորտուգալիա-Իրան և Իսպանիա-Մարոկո հանդիպումները ավարտվեցին ոչ-ոքի՝ համապատասխանաբար 1:1 և 2:2 հաշիվներով: Արդյունքում, 5-ական միավորով մրցաշարային աղյուսակի առաջին երկու տեղերում են, համապատասխանաբար, Իսպանիան և Պորտուգալիան, երրորդը Իրանն է՝ 4 միավորով, աղյուսակը 1 միավորով եզրափակում է Մարոկոն:Այսօր վերջին հանդիպումները կկայանան C և D խմբերում՝ Ավստրալիա-Պերու ևԴանիա-Ֆրանսիա, Նիգերիա-Արգենտինա և Իսլանդիա-Խորվաթիա: С խմբից իր մասնակցությունը փլեյօֆին արդեն իսկ ապահովել է Ֆրանսիայի հավաքականը, D խմբից՝ Խորվաթիայի թիմը:   "
Սպորտ,Ֆուտբոլի աշխարհի առաջնությունում մեկնարկում է խմբային մրցաշարի վերջին տուրը," Ռուսաստանում անցկացվող ֆուտբոլի աշխարհի 21-րդ առաջնությունում այսօր մեկնարկում է խմբային մրցաշարի վերջին՝ երրորդ տուրը: Երեկոյան տեղի կունենան A խմբի Ուրուգվայ-Ռուսաստան և Սաուդյան Արաբիա-Եգիպտոս և B խմբի Պորտուգալիա-Իրան և Իսպանիա-Մարոկո հանդիպումները:Անկախ վերջին տուրի հանդիպումների արդյունքներից, իրենց ելքը 1/8 եզրափակիչ արդեն ապահովել են 7 հավաքականներ՝ Ռուսաստանը, Ուրուգվայը, Ֆրանսիան, Խորվաթիան, Մեքսիկան, Անգլիան և Բելգիան: Փլեյօֆի մյուս 9 մասնակիցները հայտնի կդառնան մինչև շաբաթավերջ:Եգիպտոսը, Սաուդյան Արաբիան, Մարոկոն, Պերուն, Կոստա Ռիկան, Հարավային Կորեան, Պանաման, Թունիսը և Լեհաստանը խմբային մրցաշարից հետո կլքեն մրցաշարը՝ նույնպես անկախ երրորդ տուրի հանդիպումների արդյունքներից: Առաջնությունը լքող մյուս 7 հավաքականները հայտնի կդառնան այս շաբաթ:     "
Սպորտ,Փլեյօֆ անցան նաև Ֆրանսիան և Խորվաթիան," Ռուսաստանում անցկացվող ֆուտբոլի աշխարհի առաջնության 1/8 եզրափակիչին իրենց մասնակցությունը ապահովեցին նաև Ֆրանսիայի ու Խորվաթիայի հավաքականները՝ միանալով Ռուսաստանի և Ուրուգվայի թիմերին:Երեկ կայացած հանդիպումներում Ֆրանսիան 1:0 հաշվով առավելության հասավ Պերուի նկատմամբ, Խորվաթիան խոշոր՝ 3:0 հաշվով հաղթեց Արգենտինային, և թիմերը առավելագույն՝ 6-ական միավորով միանձնյա գլխավորեցին համապատասխանաբար C և D խմբերի մրցաշարային աղյուսակները:Արգենտինայի հավաքականը երկու խաղում 1 միավոր է վաստակել և առայժմ 2-3-րդ տեղերն է կիսում Իսլանդիայի ընտրանու հետ, որը, սակայն, մեկ խաղ պակաս է անցկացրել և այսօր հանդիպելու է Նիգերիայի թիմի հետ:Երեկվա հանդիպումների արդյունքներով պարզ դարձավ նաև, որ Պերուի հավաքականը խմբային փուլից հետո կլքի մրցաշարը:Ուրբաթ օրը կկայանան նաև E խմբի Բրազիլիա-Կոստա Ռիկա ու Սերբիա-Շվեյցարիա հանդիպումները:  "
Սպորտ,"Ռուսաստանը և Ուրուգվայը՝ փլեյօֆում, Պորտուգալիան և Իսպանիան հաղթանակներ տարան"," Արդեն հայտնի են Ռուսաստանում անցկացվող ֆուտբոլի աշխարհի առաջնության 1/8 եզրափակիչի առաջին մասնակիցները՝ փլեյօֆ դուրս եկան մրցաշարը հյուրընկալող երկրի և Ուրուգվայի հավաքականները:A խմբում երեկ կայացած երկրորդ տուրի խաղում Ուրուգվայը 1:0 հաշվով առավելության հասավ Սաուդյան Արաբիայի նկատմամբ և 6 միավորով մրցաշարային աղյուսակում առաջին երկու տեղերն է կիսում Ռուսաստանի հետ: Երկու թիմերը, անկախ երրորդ տուրի՝ միմյանց հետ հանդիպման արդյունքից, անցան առաջնության հաջորդ փուլ: Եգիպտոսի և Սաուդյան Արաբիայի հավաքականները խմբային փուլից հետո հրաժեշտ կտան առաջնությանը:B խմբում միևնույն՝ 1:0 հաշվով Պորտուգալիան հաղթեց Մարոկոյին, Իսպանիան՝ Իրանին: Երկու թիմերը 4-ական միավորով կիսում են առաջին երկու տեղերը, Իրանը երրորդն է՝ 3 միավորով, Մարոկոն 0 միավորով վերջին տեղում է և փլեյօֆ անցնելու հնարավորություն այլևս չունի:Այսօր C խմբում կկայանան Դանիա-Ավստրալիա և Ֆրանսիա-Պերու, D խմբում՝ Արգենտինա-Խորվաթիա հանդիպումները:     "
Սպորտ,"Ռուսաստանը երկրորդ անընդմեջ հաղթանակը տարավ, Ճապոնիան հաղթեց Կոլումբիային, Սենեգալը՝ Լեհաստանին"," Ֆուտբոլի աշխարհի առաջնությունը հյուրընկալող Ռուսաստանի հավաքականը խմբային մրցաշարի երկրորդ տուրում երեկ 3:1 հաշվով հաղթեց Եգիպտոսի թիմին:Հունիսի 14-ին՝ առաջնության բացման օրը, Ռուսաստանը 5:0 հաշվով հաղթել էր Սաուդյան Արաբիային և այժմ 6 միավորով գլխավորում է մրցաշարային աղյուսակը:A խմբում այսօր կկայանա Ուրուգվայ-Սաուդյան Արաբիա հանդիպումը: Ուրուգվայի թիմը այս պահին 3 միավորով երկրորդն է մրցաշարային աղյուսակում և հաղթելու դեպքում կապահովի թե՛ իր և թե՛ Ռուսաստանի հավաքականի անցումը փլեյօֆ՝ 1/8 եզրափակիչ: Ռուսաստանը և Ուրուգվայը հանդիպելու են խմբային մրցաշարի վերջին տուրում՝ հունիսի 25-ին:Երեկ տեղի ունեցան առաջին տուրի հանդիպումները H խմբում: Միևնույն՝ 2:1 հաշվով Ճապոնիայի հավաքականը հաղթեց Կոլումբիայի թիմին, Սենեգալի ընտրանին՝ Լեհաստանի հավաքականին:Այսօր երկրորդ տուրի խաղերն են B խմբում՝ Պորտուգալիա-Մարոկո և Իրան-Իսպանիա:      "
Սպորտ,"Ֆուտբոլի աշխարհի առաջնություն․ Շվեդիան, Բելգիան և Անգլիան հաղթանակներ տարան"," Երեկ՝ Ռուսաստանում անցկացվող ֆուտբոլի աշխարհի առաջնության հինգերորդ օրը, Շվեդիայի, Բելգիայի և Անգլիայի հավաքականները հաղթանակներ տոնեցին:Շվեդիան 1:0 հաշվով առավելության հասավ Հարավային Կորեայի նկատմամբ, Բելգիան 3:0 հաշվով հաղթեց Պանամային, Անգլիան էլ 2:1 հաշվով հաղթեց Թունիսին:Այդպիսով, առաջին տուրից հետո F խմբում առաջին երկու հորիզոնականները 3-ական միավորով կիսում են Շվեդիայի և Մեքսիկայի, G խմբում՝ Բելգիայի և Անգլիայի թիմերը: Համապատասխանաբար Հարավային Կորեայի և Գերմանիայի ու Թունիսի և Պանամայի հավաքականները առայժմ միավորներ չունեն:Այսօր առաջին հանդիպումները կկայանան H խմբում՝ Կոլումբիա-Ճապոնիա և Լեհաստան-Սենեգալ, իսկ A խմբում Ռուսաստան-Եգիպտոս խաղով կմեկնարկի երկրորդ տուրը:   "
Սպորտ,Ֆուտբոլի աշխարհի առաջնություն․ Գերմանիան և Բրազիլիան միավորներ կորցրեցին," Կիրակի՝ Ռուսաստանում անցկացվող ֆուտբոլի աշխարհի առաջնության չորրորդ օրը միավորներ կորցրեցին մրցաշարի ֆավորիտներ համարվող թիմերից երկուսը՝ Գերմանիայի և Բրազիլիայի հավաքականները:E խմբում ընդգրկված աշխարհի հնգակի չեմպիոն Բրազիլիան ոչ-ոքի՝ 1:1 ավարտեց հանդիպումը Շվեյցարիայի հետ, F խմբում ընդգրկված աշխարհի քառակի և գործող չեմպիոն Գերմանիան 0:1 հաշվով պարտվեց Մեքսիկային:E խմբում առաջատարը դարձավ Սերբիան, որը երեկ 1:0 հաշվով հաղթեց Կոստա Ռիկային, F խմբում՝ Մեքսիկան:Այսօր աշխարհի առաջնությունում կկայանան՝ F խմբում՝ Շվեդիա-Հարավային Կորեա, G խմբում՝ Բելգիա-Պանամա և Թունիս-Անգլիա հանդիպումները:     "
Սպորտ,Ֆուտբոլի աշխարհի առաջնություն 2018. օր երրորդ," Ֆուտբոլի աշխարհի 2018 թվականի առաջնության երրորդ օրն արդեն տեղի են ունեցել երեք հանդիպումներ:Ֆրանսիայի հավաքականը 2:1 հաշվով հաղթեց Ավստրալիայի հավաքականին: Առաջին անգամ ֆուտբոլի առաջնությունների պատմության ընթացքում կիրառվեց տեսագրության կրկնության սարքը: Վերլուծելով տեսագրությունը՝ մրցավարը 11-մետրանոց նշանակեց, և Անտուան Գրիզմանը 58-րդ րոպեին գոլ խփեց:4 րոպե անց մրցավարը 11-մետրանոց նշանակեց ֆրանսիացիների դարպասին, և Մայլ Ջեդինակը հավասարեցրեց հաշիվը: 80-րդ րոպեին գնդակը դիպավ ավստրալացի պաշտպանի ոտքին, փոխեց ընթացքը և հատեց դարպասային գիծը, գոլի հեղինակ ճանաչվել Պոլ Պոգբան:Քիչ առաջ ավարտվեց Արգենտինա-Իսլանդիա հանդիպումը՝ 1:1 հաշվով: Ընդ որում՝ արգենտինացիների գերաստղ և թիմի ավագ Մեսսին չիրականացրեց 11-մետրանոց տուգանային հարվածը: Գոլերը խփեցին արգենտինացի Ագուերոն՝ 19-րդ րոպեին, և իսլանդացի Բոգանսոնը՝ 23-րդ րոպեին:Պերու-Դանիա հանդիպումն ավարտվեց 0:1 հաշվով, միակ գոլը 59-րդ րոպեին խփեց դանիացի Օլսենը: Ի դեպ, պերուացի Կուևան առաջին խաղակեսի 45-րդ րոպեին չիրականացրեց 11-մետրանոցը, որը մրցավարը նշանակել էր տեսագրությունը դիտելուց հետո:Խորվաթիա-Նիգերիա հանդիպումն ավարտվել է 2-0: 32-րդ րոպեին ինքնագոլ է խփել նիգերիացիների պաշտպան Էտեբոն, ապա հենց ինքը 71-րդ րոպեին խախտել է կանոնները, և Մոդրիչը 11-մետրանոցից երկրորդ գոլն է խփել:Հունիսի 17-ին տեղի կունենան Կոստա Ռիկա-Սերբիա, Բրազիլիա-Շվեյցարիա, Շվեդիա-Հարավային Կորեա և Գերմանիա-Մեքսիկա հանդիպումները:  "
Սպորտ,Հենրիխ Մխիթարյանը ինքնագրեր բաժանեց Mikitoy-ը գնած երեխաներին," Հայաստանի ֆուտբոլի ազգային հավաքականի և Լոնդոնի «Արսենալի» կիսապաշտպան Հենրիխ Մխիթարյանն այսօր Երևանում հանդիպեց իր կրտսեր երկրպագուներին։ Այն երեխաները, որոնք հունիսի 1-ից հետո գնել էին Հենրիխ Մխիթարյանի անվանական տիկնիկը՝ Mikitoy-ը, այսօր ստացան նաև ֆուտբոլիստի ինքնագիրը։Հենրիխ Մխիթարյանի անվանական տիկնիկը երգում է, խոսում երեք լեզուներով՝ հենց Մխիթարյանի ձայնով։ Տիկնիկը 18 համարի մարզաշապիկով է, որով էլ Մխիթարյանը հանդես է գալիս Հայաստանի ազգային հավաքականի կազմում։ Տիկնիկը, որի վրա գրված է՝ «Բարև, ես Հենոն եմ, իսկ դո՞ւ», արժե 11800 դրամ։Այսօր վաղ առավոտից մի քանի տասնյակ երեխաներ հավաքվել էին երևանյան մանկական խանութներից մեկում՝ տեսնելու, լուսանկարվելու և ինքնագիր ստանալու 29-ամյա ֆուտբոլային աստղից։ Վերջինս հրաժարվեց լրագրողների հարցերին պատասխանել:Այսօր գործարկվեց նաև Հենրիխ Մխիթարյանի պաշտոնական կայքէջը, որում զետեղված են ֆուտբոլիստի կենսագրությունը, կարիերայի պատմությունը, խաղային վիճակագրությունը և լուսանկարներ:  "
Սպորտ,Իսպանիա-Պորտուգալիա՝ 3:3," Ֆուտբոլի աշխարհի առաջնության B խմբում Սոչիում՝ «Ֆիշտ» մարզադաշտում, Իսպանիայի և Պորտուգալիայի ընտրանիների դրամատիկ հանդիպումն ավարտվեց 3:3 հաշվով: Պորտուգալացիների կազմում երեք գոլի հեղինակ դարձավ Մադրիդի «Ռեալ»-ի գերաստղ Կրիշտիանու Ռոնալդոն (4-րդ, 44-րդ և 88-րդ րոպեներ): Իսպանիայի կազմում երկու գոլ խփեց Դիեգո Կոստան (24-րդ և 55-րդ րոպեներ) և մեկը՝ Նաչոն (58-րդ րոպե): Հանդիպումից հետո Իսպանիայի մարզիչ Ֆերնանդո Հիերոն, ով ժամանակին եղել է Մադրիդի «Ռեալ»-ի և Իսպանիայի հավաքականի կենտրոնական պաշտպանն ու կիսապաշտպանը, ասել է, որ խաղը շատ դժվար էր և հետաքրքիր:«Դե բոլորս տեսանք, թե ինչ կարող է անել Կրիշտիանուն», - ասել է Ֆերնանդո Հիերոն, ով ընդամենը օրեր առաջ է Իսպանիայի հավաքականի գլխավոր մարզչի պաշտոնում փոխարինել պաշտոնանկ արված Խուան Լոպետեգուին:Առաջին տուրից հետո երկու թիմերը 1-ական միավորով կիսում են B խմբի մրցաշարային աղյուսակի 2-3-րդ տեղերը, առաջին տեղում Իրանն է՝ 3 միավորով։ Աղյուսակը եզրափակում է Մարոկոն, որը միավորներ չունի։A խմբի առաջին հանդիպումներում Սաուդյան Արաբիայի և Եգիպտոսի նկատմամբ հաղթանակներից հետո 3-ական միավորով մրցաշարային աղյուսակը գլխավորում են Ռուսաստանը և Ուրուգվայը, մյուս երկու թիմերը միավորներ չունեն։Վաղը՝ ֆուտբոլի աշխարհի առաջնության երրորդ օրը, C և D խմբերում տեղի կունենան Ֆրանսիա-Ավստրալիա, Արգենտինա-Իսլանդիա, Պերու-Դանիա և Խորվաթիա-Նիգերիա հանդիպումները:   "
Սպորտ,Ռուսաստանը երեկ խոշոր հաշվով հաղթեց Սաուդյան Արաբիային," Ֆուտբոլի աշխարհի 2018 թվականի առաջնության անդրանիկ խաղում Ռուսաստանի հավաքականը երեկ 5:0 հաշվով ջախջախիչ պարտության մատնեց Սաուդյան Արաբիայի ընտրանուն:Հանդիպմանը «Լուժնիկի» մարզադաշտում հետևում էին Ռուսաստանի նախագահ Վլադիմիր Պուտինը և Սաուդյան Արաբիայի թագաժառանգ Մուհամեդ բին Սալմանը:Այսօր՝ աշխարհի 21-րդ առաջնության երկրորդ օրը, տեղի են ունենալու Եգիպտոս-Ուրուգվայ, Մարոկո-Իրան և Պորտուգալիա-Իսպանիա հանդիպումները:   "
Սպորտ,Փաշինյանը Մոսկվայում ներկա կլինի ֆուտբոլի աշխարհի առաջնության բացման արարողությանը," Աշխատանքային այցի շրջանակում երեկ երեկոյան Կրեմլում Փաշինյանը հանդիպել է Ռուսաստանի նախագահ Վլադիմիր Պուտինի հետ։ Բանակցություններին քննարկվել են հայ-ռուսական երկկողմ ու բազմակողմ ձևաչափերով հարաբերությունների օրակարգին և համագործակցությանը վերաբերող հարցեր։Կողմերն անդրադարձել են տարբեր, այդ թվում՝ քաղաքական, տնտեսական, ռազմատեխնիկական և այլ ոլորտներում համագործակցության հետագա զարգացմանն ու ընդլայնմանն ուղղված թեմաներին։«Զրուցակիցները կարևորել են նաև երկու դաշնակից պետությունների միջև կապերի շարունակական և հետևողական խորացումը, ինչը կնպաստի առևտրաշրջանառության ծավալների ավելացմանն ու տարբեր ներդրումային ծրագրերի իրականացմանը», - ասված է Հայաստանի վարչապետի մամլո ծառայության տարածած հաղորդագրությունում։Նիկոլ Փաշինյանն և Վլադիմիր Պուտինը քննարկել են նաև երկկողմ հետաքրքրություն ներկայացնող տարածաշրջանային նշանակության այլ հարցեր։Այսօր Մոսկվայում Փաշինյանն այցելելու է հայկական եկեղեցի, իսկ Մոսկվայի Հաղթանակի թանգարանում Հայաստանի վարչապետը կմասնակցի Խորհրդային Միության հերոս, ԽՍՀՄ զրահատանկային զորքերի գլխավոր մարշալ Համազասպ Բաբաջանյանի կիսանդրու բացման արարողությանը և հենց այստեղ էլ կհանդիպի հայ համայնքի ներկայացուցիչների հետ:Ավելի ուշ Մոսկվայի «Լուժնիկի» մարզադաշտում Փաշինյանը ներկա է լինելու ֆուտբոլի աշխարհի առաջնության բացման արարողությանը և մեկնարկային՝ Ռուսաստան-Սաուդյան Արաբիա խաղին։Առաջնության մեկնարկին ներկա է լինելու նաև Ադրբեջանի նախագահ Իլհամ Ալիևը, սակայն Ալիև-Փաշինյան հանդիպում նախատեսված չէ։Հայաստանի վարչապետը Երևան է վերադառնալու վաղը երեկոյան։  "
Սպորտ,"Թենիսի շուրջ սկանդալը Բելգիայում․ հինգ հայերը կալանավորվել են, նրանց մեղադրանք է առաջադրվել"," Բելգիայի իշխանությունները մեղադրանք են ներկայացրել հինգ հայաստանցիների՝ պրոֆեսիոնալ մրցաշարերում թենիսիստներին կաշառելու, պայմանավորված խաղերում խաղադրույքներ անելու և փողերի լվացման համար:Արևմտյան լրատվամիջոցները նշում են, որ սա թենիսի ասպարեզում բացահայտված ամենախոշոր կոռուպցիոն պատմությունն է, որի շրջանակում նախօրեին 13 մարդ էր ձերբակալվել, այդ թվում՝ թենիսիստներ: Երեկ նրանցից ութը ազատ են արձակվել, գործով անցնող հինգ հայերը՝ կալանավորվել, հաղորդել է դատախազության խոսնակ Էրիկ վան դեր Սիյպտը:«Գործել է հայ-բելգիական հանցավոր մի խումբ, ներգրավվել են մարզիկներ, որոնք պատրաստ են եղել պարտվել՝ գումարի դիմաց, ինչը թույլ է տվել կասկածյալներին խաղադրույքներ կատարել ու խոշոր չափերի եկամուտներ ստանալ», - ասել է դատախազության խոսնակը:Իրավապահներն առայժմ սուղ տեղեկություններ են հաղորդում կալանավորված հայերի մասին․ դատախազության պաշտոնական հաղորդագրության մեջ նշվում է միայն նրանց տարիքը, անուններն ու ազգանունների առաջին տառը, ըստ այդմ՝ մեղադրյալներից ամենաերիտասարդը 27 տարեկան է, ամենատարեցը՝ 54: Վերջիններիս վնասազերծելու համար, ըստ տեղական լրատվամիջոցների, Բելգիայի ոստիկանությունը համագործակցել է Եվրոպոլի հետ, խուզարկություններ են իրականացվել ոչ միայն բելգիական 21 քաղաքներում, այլև Միացյալ Նահանգներում, Գերմանիայում, Ֆրանսիայում, Սլովակիայում ու Նիդերլանդներում:Դատախազության պաշտոնական հաղորդագրությունը պնդում է՝ հայ-բելգիական հանցավոր խումբը տարիներ շարունակ՝ 2014-ից մինչ օրս ակտիվորեն կաշառել է թենիսիստներին, պայմանավորվածությունները ձեռք են բերվել պրոֆեսիոնալ թենիսի համեմատաբար ցածր մակարդակի մրցաշարերում, որոնք, որպես կանոն, հեռուստատեսությամբ չեն լուսաբանվում, մրցանակային գումարներն էլ մեծ չեն՝ 5 հազարից մինչև 15 հազար դոլար։ «Հանցավոր այդ սխեմայի միջոցով կասկածյալները կուլիսային համաձանությունների են եկել, դրանց հիման վրա կատարել են խաղադրույքներ ու խաբեությամբ մեծացրել շահույթի չափը», - հայտարարում է Բելգիայի դատախազությունը:Նշվում է նաև, որ կասկածելի խաղադրույքները Բելգիայի իրավապահների ուշադրության կենտրոնում են հայտնվել 2015 թվականից: «Մենք բազմաթիվ բողոքներ էինք ստանում», - բելգիական հեռուստաընկերություններից մեկի հետ զրույցում ասում է բուքմեյքերական ընկերության ներկայացուցիչ Էթիեն Մարիքը: - «Մենք մեր գրասենյակներից պարբերաբար ահազանգեր էինք ստանում տարօրինակ խաղադրույքների մասին, շարունակաբար արձանագրվում էին անհավանական արդյունքներ, ինչն էլ կասկածի հիմքեր տվեց»:Իրավապահները նշում են, որ պայմանավորված խաղերից բացի հայ-բելգիական հանցավոր խմբի անդամները զբաղվել են նաև փողերի լվացմամբ ու չունենալով աշխատանք ու կայուն եկամտի աղբյուր՝ պարբերաբար խոշոր չափի գումարներ փոխանցել արտասահման:  "
Սպորտ,Գիտնականներ. «Բրազիլիան՝ հաղթանակի հիմնական թեկնածու»," Ռուսաստանում ֆուտբոլի աշխարհի 2018 թվականի առաջնության մեկնարկին մնում է ընդամենը 2 շաբաթ:Այսօր մարզական մեկնաբանները, լեգենդար ֆուտբոլիստները, վերլուծաբանները փորձում են կանխատեսել, թե որ երկրի հավաքականը կվաստակի մոլորակի ամենասիրված սպորտի՝ ֆուտբոլի աշխարհի գավաթը:Ֆրանսիայի հավաքականի նախկին պաշտպան Մարսել Դեսային ասել է, որ ֆուտբոլի աշխարհի առաջնությունն այդ մարզաձևում, անկասկած, հիմնական և ամենակարևոր մրցումն է: Նրա կարծիքով, ֆավորիտների թվում ավանդական հզոր եռյակն է՝ Բրազիլիա, Արգենտինա և Գերմանիա:Ընտրական անհաջող փուլից հետո Իտալիայի հավաքականին հրաժեշտ տված աշխարհահռչակ դարպասապահ Ջանլուիջի Բուֆոնի կարծիքով, շատ լավ հնարավորություն ունի Արգենտինան:«Մեկ այլ հանգամանքում արժանի կիսաեզրափակիչ կամ նույնիսկ եզրափակիչ կլիներ Իտալիա - Արգենտինա հանդիպումը, բայց մենք ուղեգիր չստացանք, սա շատ անսովոր բան է մեր երկրի համար, հիմա մենք վերակազմավորում ենք ազգային թիմը», - Football Italia հանդեսին ասել է Բուֆոնը:Եվրոպական բուքմեյքերական գրասենյակների փորձագետների համոզմամբ, հաղթանակի մեծ պոտենցիալ ունի Գերմանիայի ընտրանին:Մինչդեռ կանխատեսումներ են հրապարակում նաև ֆուտբոլասեր-գիտնականները: Ինսբրուկի (Ավստրիա) համալսարանի գիտաշխատողները մաթեմատիկական բարդ հաշվարկներ են կատարել և հանգել այն եզրակացության, որ եզրափակիչ անցնելու և հաղթելու առավել շատ հնարավորություն ունի Բրազիլիայի հավաքականը, որի գործակիցը կազմել է 16,6 տոկոս:Երկրորդ տեղում Գերմանիան է՝ 15,8 տոկոս, երրորդ ընտրանին Իսպանիան է՝ 12,5 տոկոս, չորրորդը Ֆրանսիան՝ 12,1 տոկոս և հինգերորդը Արգենտինան՝ 8,4 տոկոս: Ինսբրուկցի գիտնականները ենթադրում են, որ եզրափակիչ անցած թիմերից մեկը կլինի կա՛մ Բրազիլիան, կա՛մ Գերմանիան, կա՛մ էլ հենց այդ երկու ընտրանիները:2018 թվականի ֆուտբոլի առաջնության առավել թույլ հավաքականներն են համարվում Պանաման, Սաուդյան Արաբիան, Թունիսը, Իրանը և Հարավային Կորեան:Առաջնությունը հյուրընկալող Ռուսաստանի հաղթանակի հավանականությունն ընդամենը 2,1 տոկոս է:Ֆուտբոլի 2018 թվականի աշխարհի առաջնությունը մեկնարկում է հունիսի 14-ին, այն կանցնի ռուսաստանյան 11 քաղաքներում:Երրորդ տեղի համար հանդիպումը կանցկացվի Սանկտ Պետերբուրգում հուլիսի 14-ին, իսկ եզրափակիչը՝ հուլիսի 15-ին Մոկսկվայի «Լուժնիկի» մարզադաշտում: "
Սպորտ,Չճանաչված երկրների ֆուտբոլի աշխարհի առաջնությանը մասնակցում է նաև Արևմտյան Հայաստանի հավաքականը," ՖԻՖԱ-ի անդամ չհանդիսացող չճանաչված երկրներն, ազգային, մշակութային փոքրամասնությունները Ռուսաստանում կայանալիք Աշխարհի պաշտոնական առաջնությանը զուգահեռ անցկացնում են աշխարհի իրենց սեփական առաջնությունը։ Այս առաջնությանը մասնակցում է նաև Արևմտյան Հայաստանի հավաքականը։Ֆուտբոլային անկախ ընկերակցությունների կոնֆեդերացիայի (CONIFA) գավաթի առաջնությունը հինգշաբթի օրը մեկնարկել է Բրիտանիայում։Առաջնությանը մասնակցում են 16 հավաքականներ։ Արևմտյան Հայաստանից բացի այստեղ կարող եք տեսնել Հյուսիսային Կիպրոսի, Վրաստանից անջատված Աբխազիայի, ռուսամետ անջատականների՝ Դոնեցկի և Լուգանսկի, Սոմալիի հարավի, ֆրանսիական Նիսի կոմսության, Հյուսիսային Իտալիայի Պանադիայի, Զիմբաբվեի, Մատաբելելանդի, Տիբեթի և այլ հավաքականներին։Բրիտանիա մեկնելուց առաջ Դալայ Լաման օրհնել է Տիբեթի հավաքականին։Ֆուտբոլային անկախ ընկերակցությունների կոնֆեդերացիան ընդհանուր առմամբ 47 անդամ ունի։«Մեր անդամներից շատերը բավականին ողբերգական պատմություն ունեն», - France-Presse-ին ասել է կոնֆեդերացիայի նախագահ Պիեռ-Անդրես Բլինդը։Նա ասել է, թե ուրախ են, որ առաջնությունն անցկացվում է Մեծ Լոնդոնում՝ հիասքանչ խաղի պատմական հայրենիքում։Times-ը գրում է, որ 16 հավաքականներում ընդգրկված ֆուտբոլիստներից առնվազն 30-ը խաղացել են եվրպական բարձր կարգի առաջնություններում, մի քանիսը նույնիսկ՝ Չեմպիոնների լիգայում։Այս առաջնությունն իր սեփական զինանշանն ունի, օրհներգը, խաղի կանոններից մեկը տարբերվում է ՖԻՖԱ-ի սահմանած կարգից, մրցավարը դեղին և կարմիր քարտերից բացի ֆուտբոլիստին կարող է նաև կանաչ քարտ ցույց տալ՝ վիճաբանությունների, կամ անազնիվ խաղի, խաբելու համար: Կանաչ քարտ ստացած ֆուտբոլիստը փոխարինվում է մեկ այլ խաղացողով:Հինգշաբթի օրը տեղի է ունեցել Ֆուտբոլային անկախ ընկերակցությունների կոնֆեդերացիայի գավաթի 2018 թվականի առաջնության բացման հանդիսավոր արարողությունը, մրցաշարը շարունակվելու է 10 օր, եզրափակիչը հունիսի 9-ին է:Չճանաչված երկրների ֆուտբոլի աշխարհի առաջնությունն անցկացվում է արդեն երրորդ անգամ:   "
Սպորտ,Աշխատանքային միգրանտների ֆուտբոլային ակումբ Սանկտ Պետերբուրգում՝ «Մաքսիմա»," Ռուսաստանում երկու շաբաթից մեկնարկող ֆուտբոլի աշխարհի առաջնության առիթով լրատվամիջոցները «փորփրում են» ռուսական ֆուտբոլային կյանքը, և Reuters-ը հաղորդում է պատրաստել աշխատանքային միգրանտների ֆուտբոլային ակումբի մասին, որի կազմում խաղում են Աֆրիկայից մինչև Հայաստան ու Կենտրոնական Ասիա ընկած երկրների քաղաքացիներ՝ հայեր, եգիպտացիներ, թուրքմեններ, ուզբեկներ ու կամերունցիներ:«Մաքսիմա» կոչվող ֆուտբոլային ակումբի հիմնադիրն ու գլխավոր մարզիչը թուրքմեն Բախտիյար Յուսուպովն է: Նա ասել է, որ թիմը ստեղծել է, որպեսզի խաղացողները իրենց զգան ինչպես տանը, անկախ սոցիալական կարգավիճակից: «Նրանք բոլորը խաղադաշտում հավասար են», - ասել է սիրողական թիմի մարզիչը:«Մաքսիմա»-ն ստեղծվել է 2007 թվականին Սանկտ Պետերբուրգում: Ռուսաստանի «հյուսիսային մայրաքաղաքը» ֆուտբոլի աշխարհի 2018 թվականի առաջնությունը հյուրընկալող 11 քաղաքներից մեկն է: Միգրանտների թիմը մասնակցում է Սանկտ Պետերբուրգի ֆուտբոլի առաջնությանը և 2017 թվականին գրավել է 4-րդ տեղը:Ցուցափեղկեր, պատուհաններ մաքրող աշխատանքային միգրանտ 34-ամյա ուզբեկ Ռուստամ Մուստաֆակուլովն ասել է, որ սիրողական ֆուտբոլային ակումբը ռուսական հյուսիսային քաղաքում ստեղծվել է միգրանտներին օգնելու համար, կանոնավոր սպորտն ու ընկերական սերտ կապերը պաշտպանում են իրենց: «Մենք միասին խաղում ենք շատ տարիներ և բոլորս ընկերներ ենք դարձել», - ասել է Մուստաֆակուլովը, ով հայրենի Ուզբեկստանում ժամանակին պրոֆեսիոնալ ֆուտբոլիստ է եղել: Նա նշել է, որ Ռուսաստանում կյանքը հեշտ չէ, ասելով, որ տեղացիները ռեպլիկներ են նետում ազգային պատկանելիության մասին, մեղադրում, թե զբաղեցնում են ռուսաստանցիների աշխատատեղերը:Միգրանտների թիմի որոշ ֆուտբոլիստներ հույս ունեն ֆուտբոլային ակումբի միջոցով ավելի առաջ գնալ: Եգիպտացի Մոհամեդ Հաֆեզը, ամուսնանալով ռուսաստանցի Նատալիայի հետ, տեղափոխվել է Սանկտ Պետերբուրգ: 27-ամյա Մոհամեդը հույս է փայփայում, որ ֆուտբոլային գործակալները կնկատեն իր խաղն ու լավ առաջարկներ կանեն, և նա փառքի կհասնի, կրկնօրինակելով իր հայտնի հայրենակցի՝ «Լիվերպուլ»-ի հարձակվող Մոհամեդ Սալահի վերելքը: «Դա իմ երազանքն է, ես չեմ թողնի խաղալը, և Աստծո կամոք ես դա իրականություն կդարձնեմ», - ասել է Մոհամեդ Հաֆեզը:Reuters-ը նշում է, որ Ռուսաստանում աշխատանքային միգրանտները հաճախ ցածր վարձատրվող աշխատանքներ են կատարում: Մարդու իրավունքների պաշտպանությամբ զբաղվող խմբերի համաձայն՝ միգրանտները ոստիկանության կողմից հաճախ են ենթարկվում փաստաթղթային ստուգումների և ռասիստական խտրականության: Ռուսաստանի իշխանությունները միգրանտների հանդեպ վատ վերաբերմունքի մասին պնդումները հերքում են, ասելով, թե փաստաթղթերի ստուգումները անհրաժեշտ են ազգային անվտանգության համար:  "
Սպորտ,"Մխիթարյան. «Էմերին նոր գաղափարներ, նոր ոգի կբերի»"," Լոնդոնի «Արսենալ»-ի հայ աստղ Հենրիխ Մխիթարյանը հուսով է, որ ակումբի նորանշանակ իսպանացի մարզիչ Ունայ Էմերին իր հետ կբերի տակտիկական նոր գաղափարներ և ոգի:Էմերին փոխարինել է լեգենդար Արսեն Վենգերին, ով 22 տարի ղեկավարել է զինագործների թիմը:Associated Press-ի մարզական բաժինը հիշեցնում է, որ հարձակողական ոճի կիսապաշտպան Մխիթարյանը «Մանչեսթր Յունայթեդ»-ից տեղափոխվել է «Արսենալ», որից, իր հերթին, «կարմիր սատանաների» թիմ է փոխադրվել չիլիացի Ալեքսիս Սանչեսը:Մխիթարյանը մեծ հույսեր է կապում Էմերիի հետ, որի ղեկավարությամբ «Պարի Սեն-Ժերմեն»-ն ավարտված մրցաշրջանում եռակի հաղթանակ է տարել՝ դառնալով Ֆրանսիայի չեմպիոն, Ֆրանսիայի գավաթակիր և Լիգայի գավաթակիր:«Ես դեռ չեմ ունեցել Էմերիի հետ անձամբ հանդիպելու հնարավորություն, մենք թիմով չենք զրուցել նրա հետ, նա առանձին դեռ չի խոսել ֆուտբոլիստների հետ, ոչ էլ մենք մարզիկներով ենք խոսել նրա մասին, չկար ժամանակ»,- ասել է Մխիթարյանը Vivaro News Sport կայքի հետ զրույցում և հավելել. - «Հուսով եմ, որ նա հաջողությամբ կաշխատի»:Մխիթարյանը խոսել է ակումբի օրակարգի առաջնահերթությունների մասին: Նրա խոսքով՝ ավարտված մրցաշրջանի հիմնական նպատակն էր գրավել Պրեմիեր լիգայի աղյուսակում այնպիսի տեղ, որը կտար Եվրոպայի Չեմպիոնների լիգայում հանդես գալու իրավունք, բայց «Արսենալ»-ը ձախողվեց:«Մենք դա էինք ուզում, դրա համար էինք պայքարում, սակայն չստացվեց, ինչ արած, սա ֆուտբոլ է, հիմա մեր նպատակն է դրան հասնել գալիք մրցաշրջանում և երկու տարում վերադառնալ Չեմպիոնների լիգա», - ասել է հայ աստղը:Մխիթարյանը շատ ջերմ է խոսել Արսեն Վենգերի մասին, ասելով, որ իսկապես դժվար էր հրաժեշտ տալ այդ մասնագետին:«Ոչ միայն ֆուտբոլիստները, ակումբի ամբողջ կազմն էր տխուր, հեշտ չէ բաժանվել մի մարդուց, ով 22 տարի մարզել է թիմը», - ասել է Մխիթարյանը և ավելացրել. - «Չեք պատկերացնում, թե ինչ զարմանալի մթնոլորտ էր նա ստեղծել: Եթե նա որոշեր ևս 10 տարի մնալ, ոչ ոք չէր առարկի»:Հիմա «Արսենալ»-ի պատմության նոր էջ է բացվում: Մխիթարյանը հավատում է, որ Ունայ Էմերիի համար էլ առաջնահերթությունը կլինի վերադարձը Չեմպիոնների լիգա:«Այս ակումբում բոլորը պրոֆեսիոնալներ են, յուրաքանչյուրը գիտի, թե ինչ պետք է անի, գիտակցում է, թե իրենից ինչ են սպասում», - ասել է Հենրիխ Մխիթարյանը:   "
Սպորտ,Իսպանացի Ունայ Էմերին՝ լոնդոնյան «Արսենալ» ակումբի նոր գլխավոր մարզիչ," «Նոր լուսաբաց, նոր դարաշրջան, նոր էջ»՝ այս տրամադրվածությամբ է դիմավորում «Արսենալն» իր նոր մարզչին: 46-ամյա Ունայ էմերին ստանձնում է «Արսենալի» մարզչի պաշտոնը «Պարի Սեն-Ժերմեն» ֆրանսիական ակումբը երկու տարի ղեկավարելուց հետո, որի ընթացքում հասցրել է հաղթել Ֆրանսիայի առաջնությունում, արժանանալ Ֆրանսիայի գավաթին և ֆրանսիական լիգայի գավաթին: Մինչ այդ նա մարզել է իսպանական ակումբներ «Սևիլիան», «Վալենսիան», նաև մոսկովյան «Սպարտակը»:Մարզական վերլուծաբանները նկատում են, որ Էմերին, մասնավորապես, «Սևիլիային» կարողացել է դարձնել Իսպանիայի ամենամրցունակ թիմերից մեկը՝ ունենալով բավական համեստ կազմ: Ունայն իր մարզչական գործունեությունը սկսել է 2004 թվականին՝ երբ ծնկի ծանր վնասվածքի պատճառով ստիպված եղավ թողնել ֆուտբոլիստի կարիերան:«Ունայ Էմերիի աշխատասիրությունն ու աշխատանքի հանդեպ կրքոտ վերաբերմունքը, արժեքները, որոնք նա քարոզում է խաղադաշտում և դրանից դուրս, նրան դարձնում են «Արսենալի» գլխավոր մարզչի իդեալական թեկնածու»,- այսօր հայտարարել է լոնդոնյան ակումբի գործադիր տնօրեն Իվան Գազիդիսը, ընդգծելով՝ իսպանացի մասնագետի գլխավորած թիմերն առանձնանում են տպավորիչ խաղով, իսկ Էմերին իր գործունեության ընթացքում մշտապես ցուցադրել է հրաշալի արդյունքներ:Ունայը լոնդոնյան զինագործներին է միանում երեք տարի ժամկետով, հայտնում է «Արսենալի» մամուլի ծառայությունը: Ըստ նույն աղբյուրի, այդ որոշումն ընդունվել է մանրակրկիտ որոնումների արդյունքում: Բասկական ծագմամբ իսպանացի մարզիչը, ով, ի դեպ, վատ է խոսում անգլերեն, «Արսենալի» գլխավոր մարզչի պաշտոնում փոխարինում է Արսեն Վենգերին: Վերջինս դեռ անցած ապրիլին հայտարարել էր, թե պատրաստվում է հրաժեշտ տալ մարզչի պաշտոնին, որը զբաղեցրել է 22 տարի անընդմեջ: 68-ամյա Վենգերի պաշտոնավարման օրոք «Արսենալը», որի կազմում այժմ խաղում է նաև Հայաստանի հավաքականի ավագ Հենրիխ Մխիթարյանը, երեք անգամ հաղթել է պրեմիեր լիգայի մրցաշարում և յոթ անգամ արժանացել Անգլիայի գավաթին: 2003-2004 թվականների խաղաշրջանում Վենգերը դարձել է անգլիական պրեմիեր լիգայի պատմության ընթացքում միակ մարզիչը, որին հաջողվել է իր թիմը հասցնել բարձրագույն լիգա՝ չկրելով ոչ մի պարտութուն:Մարզական մեկնաբանները ֆուտբոլային ընտանիքում ծնված Ունային համարում են մարզչի դասական տեսակ․ Էմերին ունի իր հայացքները, որը կարողանում է փոխանցել թիմին, կարողանում է զարգացնել խաղացողներին և բացի մարզչի աշխատանքից որևէ այլ գործով երբեք չի զբաղվել: Մամուլը նկատում է, որ Էմերին, ի տարբերություն իր շատ գործընկերների, առանձնանում է համեստությամբ՝ «նրա համար առաջնահերթությունների ցանկում առաջին, երկրորդ և երրորդ տեղերում բացառապես ֆուտբոլային հարցերն են»,- նկատում են մեկնաբանները:«Արսենալի» համար այժմ առաջնային խնդիրը համաշխարհային ֆուտբոլի գլխավոր ակումբային մրցաշար վերադառնալն է: Ի վիճակի՞ է արդյոք Էմերին իրագործել այդ նպատակը, այս հարցին տրվող պատասխանները հիմնականում դրական են, սակայն զինագործների սեփականատերերն ու երկրպագուները նրանից ավելին են պահանջում, ակնկալելով բեկումնային արդյունքներ, ինչպիսիք, օրինակ, ապահովեց Յուրգեն Կլոպը՝ «Լիվերպուլի» գլխավոր մարզչի պաշտոնում:«Ես շատ ուրախ եմ, որ ինձ են վստահել «Արսենալի» պատմության կարևոր էջը»,- այսօր հայտարարել է լոնդոնյան ակումբի նորանշանակ մարզիչը, խոստովանելով, որ հուզված է, քանի որ «դառնում է լավագույն ակումբներից մեկի մասնիկը»: «Ես ոգևորված եմ և ցանկանում եմ առանձնահատուկ պահեր ու հիշողություններ նվիրել բոլոր նրանց, ովքեր սիրում են «Արսենալը», - նաև ասել է իսպանացի մարզիչ Ունայ Էմերին: "
Սպորտ,Մադրիդի «Ատլետիկո»-ն՝ Եվրոպայի լիգայի հաղթող," Մադրիդի «Ատլետիկո» ակումբը դարձավ ՈւԵՖԱ-ի Եվրոպայի լիգայի մրցաշարի հաղթող։Չորեքշաբթի ուշ երեկոյան Լիոնում կայացած եզրափակիչում իսպանական ակումբը խոշոր՝ 3:0 հաշվով հաղթեց ֆրանսիական «Մարսել»-ին։ Երկու գոլի հեղինակ դարձավ Անտուան Գրիզմանը, մեկ գնդակ էլ մրցակցի դարպասն անցկացրեց Գաբին։Հիշեցնենք՝ կիսաեզրափակիչում «Ատլետիկո»-ն առավելության էր հասել Լոնդոնի «Արսենալ»-ի նկատմամբ։Անցած տարի հեղինակավոր մրցանակը նվաճել էր էանգլիական «Մանչեսթր Յունայթեդ»-ը և նրա կազմում՝ Հայաստանի ֆուտբոլի ազգային հավաքականի ավագ Հենրիխ Մխիթարյանը։ "
Սպորտ,"«Չկա մի մարդ, ով ինձ կպարտադրի հեռանալ»․ Ռուբեն Հայրապետյան"," Հայաստանի Ֆուտբոլի ֆեդերացիայի նախագահ Ռուբեն Հայրապետյանը, անգամ նորընտիր վարչապետ Նիկոլ Փաշինյանի կոչից հետո, մտադիր չէ հրաժարվել ֆեդերացիայի ղեկավարի պաշտոնից: Այսօր լրագրողների հետ հանդիպմանը նախկին հանրապետական պատգամավորն ասաց, որ իրեն ոչ ոք չի կարող հեռացնել:«Ո՞նց եք պատկերացնում, որ պետք ա ձեր ասելով կամ ինչ-որ մեկի ասելով ես հեռանամ: Ես խնդիր ունեմ լուծելու, երբ կլուծեմ կավարտեմ, այն ժամանակ ես ինքս կորոշեմ՝ ինչ կանեմ: Ու չկա մի մարդ, որ կարա ինձ պարտադրի՝ ես հեռանամ»,- ասաց Հայրապետյանը:Սերժ Սարգսյանի վարչապետության դեմ պայքարը գլխավորած Նիկոլ Փաշինյանը մեկ ամիս առաջ երևանյան քայլերթերի ընթացքում, որպես հայկական ֆուտբոլում առկա վատ վիճակի խորհրդանիշ, ծակ ու ցեխոտ գնդակ էր նետել Ֆուտբոլի ֆեդերացիայի շենքի ուղղությամբ՝ Սերժ Սարգսյանի քաղաքական թիմի ներկայացուցիչ Հայրապետյանին կոչ անելով թողնել ՀՖՖ ղեկավարի պաշտոնը:Մինչդեռ Ռուբեն Հայրապետյանն այսօր ևս հայտարարեց՝ ինքը չի ասել, որ եթե հավաքականը հաջորդ մրցաշրջանում դարձյալ ձախողվի, հեռանալու է ՀՖՖ ղեկավարի պաշտոնից: Իրեն ուղղված հրաժարականի կոչի հետ կապված մեկնաբանություններ էլ առաջարկեց ստանալ հենց վարչապետ Փաշինյանից․ «Ես չգիտեմ՝ ինքը ինչի համար է արել այդ [հայտարարությունը]»:Հայրապետյանը հույս հայտնեց, որ նոր իշխանությունները, որպես ֆուտբոլասեր, կաջակցեն ֆուտբոլին, ինչպես դա անում էր պաշտոնաթող նախագահ Սերժ Սարգսյանը: «Նոր իշխանությունները նույնպես ֆոտբոլասեր են և կաջակցեն: Իհրակե՝ չեն կարող այնպես սիրեն [ֆուտբոլը], ինչպես Սերժ Սարգսյանն է սիրել, բայց, այնուամենայնիվ, կսիրեն»,- լրագրողներին ասաց Ռուբեն Հայրապետյանը:ՀՖՖ նախագահն այսօրվա ասուլիսին անդրադարձավ նաև «Շիրակ» ֆուտբոլային ակումբի մարզչի կողմից «Բանանց»-ի ֆուտբոլիստին կաշառելու միջոցով «պայմանավորված խաղ» կազմակերպելու փորձին: Հայրապետյանը վստահեցնում է՝ առկա են դա ապացուցող բավարար փաստեր, և եթե համապատասխան պատիժ չլինի, նման դեպքերը կրկնվելու են:Չնայած «Շիրակ» ակումբի պնդումներին, որ իրենք տեղյակ չեն եղել գործարքի մասին, այդուհանդերձ, 5 հազար դոլարի դիմաց «Շիրակի» հաղթանակին նպաստելու առաջարկի համար ոչ միայն թիմի մարզիչն է ցմահ հեռացվել ֆուտբոլից, այլ նաև ՀՖՖ-ի կարգապահական կոմիտեն որոշում է կայացրել՝ Գյումրին ներկայացնող ակումբին տուգանվել 7 միլիոն դրամով ու զրկել 12 միավորից, ինչն այդ թիմին կզրկի առաջնությունում հաղթելու հնարավորությունից:Պատասխանելով «Շիրակի» երկրպագուների պնդումներին, թե թիմին պատժել պետք չէ, ֆեդերացիայի նախագահն ասաց՝ ակումբն է պատասխանատու նման դեպքերում: «Եթե երկրպագուի արարքի համար պատասխան է տալիս ակումբը, աշխատողի համար ինչի՞ չպիտի տա»,- հարց հնչեցրեց Ռուբեն Հայրապետյանը:Հայաստանի ֆուտբոլի հավաքականի գլխավոր մարզչի պաշտոնում Վարդան Մինասյանի վերադարձից հետո՝ օրեր առաջ հրապարակվեց առաջիկա ընկերական խաղերի համար հավաքական հրավիրված ֆուտբոլիստների ցանկը: Նոր անունների թվում է նաև հարձակվող Յուրա Մովսիսյանը, ով ֆեդերացիայի նախագահի կողմից «անկարգապահ» հռչակվելուց հետո երկար ժամանակ չէր հրավիրվում հավաքական: «Մարզիչն ինձնից պահանջել ա, ես քարտ-բլանշ եմ տվել, ինքն ինչ ուզում ա՝ թող անի: Հարցը տվեք մարզիչին, ինքը կպատասխանի՝ ինչ համար է հրավիրել Մովսիսյանին»,- ասաց ՀՖՖ նախագահը: Հայրապետյանի խոսքով՝ մարզչի առաջ դրված է միայն մեկ խնդիր՝ հավաքականը հասցնել Եվրոպայի հաջորդ առաջնության խմբային փուլ:  "
Սպորտ,«Շիրակը» բողոքարկելու է ՀՖՖ-ի որոշումը ," «Շիրակ» ֆուտբոլային ակումբի տնօրեն Արման Սահակյանը «Ազատության» հետ զրույցում ասաց, որ ակումբը պատրաստվում է ապացուցել, որ կապ չի ունեցել թիմի մարզչի կողմից «պայմանավորված խաղ» կազմակերպելու փորձի հետ, ինչի համար Հայաստանի ֆուտբոլի ֆեդերացիան որոշել է ակումբին զրկել 12 միավորից: «Մենք մինչև վերջ գնալու ենք՝ ապացուցելու համար ակումբի կապ չունենալը և մեղք չունենալը, և ամենագլխավորը, որ մարդիկ կարող է մի քիչ լավ ինֆորմացիային չեն տիրապետում, տպավորություն կա, որ որոշակի պայմանավորվածություն է եղել: Ոչ մի բան չի եղել: Եղել է ինչ-որ մարդու մոտ ցանկություն: Ընդամենը էդքան բան: Որևէ պայմանավորված խաղի մասին խոսք չկա: Եվ դրա համար ակումբին զրկել չեմպիոնությունից, կարծում եմ, խելամիտ չի՝ մեղմ ասած»․ - հավելեց Սահակյանը Ֆուտբոլի ֆեդերացիան չորս օր առաջ հաղորդեց, որ ստացել է դիմում «Բանանց» ակումբից, ըստ որի թիմի ֆուտբոլիստներից մեկին «Շիրակի» մարզիչ Արարատ Հարությունյանը տրամադրել է հազար դոլար կանխավճար և չորս հազար դոլարի խոստում՝ մայիսի 5-ին կայանալիք խաղում «Շիրակի» հաղթանակին նպաստելու համար: Չնայած, որ Գյումրին ներկայացնող ակումբը պնդում է, որ «պայմանավորված խաղ» կազմակերպելու փորձի մասին թիմի ղեկավարությունը տեղյակ չի եղել, այդուհանդերձ, ըստ ֆեդերացիայի կարգապահական կոմիտեի որոշման, «գործին կցված հեռախոսազրույցների ձայնագրություններն ու սղագրությունները այլն են ապացուցում»:Ֆեդերացիան ոչ միայն մարզչին է ցմահ հեռացրել ֆուտբոլից, այլ նաև ակումբն է տուգանել 7 միլիոն դրամով ու զրկել 12 միավորից, ինչը թիմին կզրկի առաջնությունում հաղթելու հնարավորությունից:Շիրակի տնօրեն, Հանրապետական խմբակցության պատգամավոր Արման Սահակյանը նշում է՝ իրենց նույնիսկ նիստին չեն հրավիրել․ - «Մինչև հիմա ֆեդերացիան մեզ չի տրամադրել նյութերը: Բայց խոսք են տվել տրամադրել, որպեսզի մենք բողոքարկում անենք: Բայց հավատացնում եմ ձեզ, մեր իրավաբանական թիմը պատրաստ է հանգամանալից բողոքարկի, որովհետև իրականում ինչ-որ խոսակցություններ եղել են անձերի միջև, բայց որևէ պայմանավորվածություն չի եղել: «Շիրակի» բոլոր միավորները արդար և քրտինքով վաստակած են, և 12 միավորի որոշումը պրակտիկորեն չեմպիոնությունից զրկում է «Շիրակին»: Դրա համար հուսով եմ, բողոքարկումից հետո, քննարկումներից հետո ավելի խելամիտ որոշում կկայացվի»:«Շիրակ» ֆուտբոլային ակումբից նաև հայտարարել են, որ եթե իրենց բողոքարկումից հետո թիմին միավորներից զրկելու որոշումը մնա ուժի մեջ, ապա իրենք պարտադրված կլինեն տարիքային բոլոր թիմերով լքել ֆեդերացիայի կողմից կազմակերպվող առաջնությունները:Երկրպագուներն էլ նախօրեին Գյումրիում բողոքի միջոցառում են իրականացրել «Շիրակին» միավորներից զրկելու դեմ:Ֆուտբոլի ֆեդերացիայի կարգապահական կոմիտեի նախագահ Ռուբեն Սինոյանն այսօր «Ազատությանն» ասաց, որ «Շիրակ»-ի միավորները 12-ով կնվազեցվեն՝ եթե թիմի բողոքարկումից հետո իրենց որոշումը մնա ուժի մեջ: Ընդ որում՝ հայկական ֆուտբոլի համար աննախադեպ այս սկանդալը կարող է հասնել նաև Լոզանի մարզական արբիտրաժային դատարան: "
Սպորտ,Եվրոպայի լիգայի եզրափակիչը՝ «Ատլետիկո» - «Մարսել»," ՈւԵՖԱ-ի Եվրոպայի լիգայի մրցաշարի եզրափակիչում մայիսի 16-ին Ֆրանսիայի Լիոն քաղաքում կհանդիպեն «Ատլետիկո» (Մադրիդ) և «Մարսել» ակումբները:Իսպանական թիմը երեկ ուշ երեկոյան կիսաեզրափակիչի պատասխան խաղում սեփական հարկի տակ 1:0 հաշվով առավելության հասավ անգլիական «Արսենալ»-ի նկատմամբ, ֆրանսիական ակումբը, հյուրընկալվելով ավստրիական «Զալցբուրգ»-ին, պարտվեց 1:2 հաշվով: Թիմերի միջև առաջին հանդիպումները Լոնդոնում և Մարսելում ավարտվել էին, համապատասխանաբար, 1:1 և 2:0 հաշիվներով:Հայաստանի հավաքականի ավագ Հենրիխ Մխիթարյանը երեկ «Արսենալ»-ի մեկնարկային կազմում չէր և խաղադաշտ դուրս եկավ միայն 68-րդ րոպեին:   "
Սպորտ,Չեմպիոնների լիգայի եզրափակիչը՝ «Ռեալ» - «Լիվերպուլ»," ՈւԵՖԱ-ի Չեմպիոնների լիգայի մրցաշարի եզրափակիչում մայիսի 26-ին Ուկրաինայի մայրաքաղաք Կիևում կհանդիպեն «Ռեալ» (Մադրիդ) և «Լիվերպուլ» ակումբները:Կիսաեզրափակիչում իսպանական ակումբը երկու հանդիպումների արդյունքներով առավելության հասավ Մյունխենի «Բավարիա»-ի, անգլիական թիմը՝ Հռոմի «Ռոմա»-ի նկատմամբ:Այսօր ուշ երեկոյան նախատեսված են Եվրոպայի լիգայի մրցաշարի կիսաեզրափակիչի «Ատլետիկո» (Մադրիդ) - «Արսենալ» և «Զալցբուրգ» - «Մարսել» պատասխան հանդիպումները: Անգլիական և իսպանական թիմերի առաջին հանդիպումը Լոնդոնում ավարտվել է ոչ-ոքի՝ 1:1 հաշվով, ֆրանսիական ակումբը սեփական հարկի տակ 2:0 հաշվով առավելության է հասել ավստրիական թիմի նկատմամբ:Այս մրցաշարի եզրափակիչը կայանալու է մայիսի 16-ին Ֆրանսիայի Լիոն քաղաքում:   "
Սպորտ,Մխիթարյանը մասնակցեց «Մանչեսթր Յունայթեդ»-«Արսենալ» խաղին և գոլի հեղինակ դարձավ," Հայաստանի ֆուտբոլի ազգային հավաքականի ավագ Հենրիխ Մխիթարյանը այսօր առաջին անգամ խաղադաշտ դուրս եկավ ապրիլի 5-ին Լոնդոնում Մոսկվայի ԲԿՄԱ-ի հետ հանդիպման ժամանակ վնասվածք ստանալուց հետո և գոլի հեղինակ դարձավ՝ գնդակն ուղարկելով իր նախկին թիմի դարպասը:Անգլիայի Պրեմիեր լիգայի մրցաշարում «Մանչեսթր Յունայթեդ»-ը «Օլդ Թրաֆորդ» մարզադաշտում 2:1 հաշվով առավելության հասավ լոնդոնյան ակումբի նկատմամբ: Հաշիվը 16-րդ րոպեին բացեց Պոլ Պոգբան, 51-րդ րոպեին Հենրիխ Մխիթարյանը վերականգնեց հավասարակշռությունը, 90-րդ րոպեին Մարուան Ֆելաինին խփեց «Մանչեսթեր Յունայթեդ»-ի հաղթական գնդակը:Նշենք, որ 75-րդ րոպեին Մխիթարյանը փոխարինվեց և լքեց խաղադաշտը:Այս պարտությունից հետո էլ «Արսենալ»-ը Պրեմիեր լիգայի մրցաշարում շարունակում է վեցերորդ հորիզոնականը զբաղեցնել:Մխիթարյանը «Արսենալ»-ի կազմում խփեց իր երրորդ գնդակը, նա նաև վեց գոլային փոխանցման հեղինակ է դարձել լոնդոնյան ակումբում:Հիշեցնենք, Հայաստանի հավաքականի ավագը «Մանչեսթր Յունայթեդ»-ից «Արսենալ» է տեղափոխվել հունվարի վերջին:  "
Սպորտ,Եվրախորհրդարանի պատգամավորները կոչ են անում բոյկոտել ֆուտբոլի աշխարհի առաջնությունը Ռուսաստանում," Եվրախորհրդարանի մի խումբ պատգամավորներ կոչ են արել բոյկոտել Ռուսաստանում ամռանը անցկացվելիք ֆուտբոլի աշխարհի առաջնությունը:Բրյուսելից «Ազատություն» ռադիոկայանի թղթակից Ռիկարդ Յոզվիակը հաղորդում է, որ 46 պատգամավորների կողմից ստորագրված նամակը ապրիլի 18-ին ուղարկվել է Եվրամիության անդամ բոլոր 28 երկրների կառավարություններին:Նամակում պատգամավորները գրել են, որ Ռուսաստանի նախագահ Վլադիմիր Պուտինը ծաղրում է եվրոպական արժեքները, ինչի վերջին օրինակը Բրիտանիայում ռուսաստանցի նախկին հետախույզի թունավորումն է: Ֆուտբոլի աշխարհի առաջնությունը բոյկոտելու համար նրանք Ռուսաստանին վերագրվող գործողությունների մի ամբողջ շարք են թվարկել՝ Սիրիայում թիրախների միջև տարբերություն չդնելով դպրոցների, հիվանդանոցների և քաղաքացիական վայրերի ռմբահարում, ռազմական ներխուժում Ուկրաինա, հաքերային սիստեմատիկ հարձակումներ, ապատեղեկատվության արշավ, միջամտություն ընտրություններին, Եվրամիությունը թուլացնելու և պառակտելու փորձեր:«Չնայած մենք համաձայն ենք, որ սպորտը կարող է ոչ-նյութական կամուրջներ ստեղծել, բայց քանի դեռ Պուտինը Սիրիայում իսկական կամուրջներ է պայթեցնում, մենք չենք կարող ընդունել, որ Ռուսաստանը արժանի է հյուրընկալելու աշխարհի գավաթի առաջնությունը», - Եվրամիության երկրների կառավարություններին գրել են Եվրախորհրդարանի պատգամավորները՝ հորդորելով բոյկոտել ֆուտբոլի աշխարհի առաջնությունը:«2014 թվականի Սոչիի ձմեռային Օլիմպիական խաղերից երեք օր անց Պուտինը ներխուժեց Ուկրաինա, և աշխարհը տագնապով հետևում էր այդ իրադարձություններին», - հիշեցրել են պատգամավորները՝ կոչ անելով այս անգամ ճիշտ քայլ կատարել:Եվրամիության պաշտոնյաները, որոնք չեն ցանկացել իրենց անունները հրապարակել, «Ազատության» թղթակցին ասել են, որ առաջիկա շաբաթների ընթացքում հնարավոր է հայտարարվի ֆուտբոլի աշխարհի առաջնության դիվանագիտական համակարգված բոյկոտի մասին:Հիշեցնենք, ռուսաստանցի նախկին հետախույզ Սերգեյ Սկրիպալի և նրա դստեր թունավորումից հետ Մեծ Բրիտանիան, Իռլանդիան և Իսլանդիան հայտարարել են, որ իրենց երկրներից պաշտոնական պատվիրակություններ Ռուսաստան չեն մեկնելու:   "
Սպորտ,Հայտնի դարձան Չեմպիոնների լիգայի և Եվրոպայի լիգայի կիսաեզրափակիչների զույգերը," ՈւԵՖԱ-ի Եվրոպայի լիգայի մրցաշարի կիսաեզրափակիչում Լոնդոնի «Արսենալ»-ի մրցակիցը Մադրիդի «Ատլետիկո»-ն է, Մարսելի «Օլիմպիկ»-ը ուժերը կչափի ավստրիական «Զալցբուրգ»-ի հետ:Վիճակահանությունը կայացավ այսօր ՈւԵՖԱ-ի կենտրոնակայանում, շվեյցարական Նիոն քաղաքում:Կիսաեզրափակիչի առաջին հանդիպումները կանցկացվեն ապրիլի 26-ին, պատասխան խաղերը՝ մայիսի 3-ին:Նիոնում կայացավ նաև Չեմպիոնների լիգայի կիսաեզրափակիչի զույգերի վիճակահանությունը, որի արդյունքներն են՝ «Բավարիա» (Մյունխեն)-«Ռեալ» (Մադրիդ) և «Լիվերպուլ» (Լիվերպուլ)-«Ռոմա» (Հռոմ):ՉԼ կիսաեզրափակիչի առաջին և երկրորդ հանդիպումները տեղի կունենան, համապատասխանաբար, ապրիլի 24-25-ը և մայիսի 1-2-ը:  "
Սպորտ,"Եվրոպայի լիգայի կիսաեզրափակիչում՝ «Արսենալ», «Զալցբուրգ», «Ատլետիկո» և «Մարսել»"," ՈւԵՖԱ-ի Եվրոպայի լիգայի մրցաշարի կիսաեզրափակիչում հանդես գալու իրավունք նվաճեցին անգլիական «Արսենալ», ավստրիական «Զալցբուրգ», իսպանական «Ատլետիկո» և ֆրանսիական «Մարսել» ակումբները:Քառորդ եզրափակիչի՝ հինգշաբթի ուշ երեկոյան կայացած պատասխան հանդիպումներում լոնդոնյան ակումբը Մոսկվայում ոչ-ոքի՝ 2:2 ավարտեց հանդիպումը տեղի ԲԿՄԱ-ի հետ (առաջին հանդիպումը՝ 4:1), «Զալցբուրգ»-ը սեփական հարկի տակ 4:1 հաշվով հաղթեց Հռոմի «Լացիո»-ին (առաջին խաղը՝ 2:4), Մադրիդի «Ատլետիկո»-ն Լիսաբոնում 0:1 հաշվով պարտվեց տեղի «Սպորտինգ»-ին (2:0), իսկ Մարսելում դաշտի տերերը 5:2 հաշվով առավելության հասան գերմանական «Լայպցիգ»-ի նկատմամբ (0:1):«Արսենալ»-ի կիսապաշտպան, Հայաստանի ֆուտբոլի ազգային հավաքականի ավագ Հենրիխ Մխիթարյանը մեկ շաբաթ առաջ Լոնդոնում ԲԿՄԱ-ի հետ խաղում ստացած վնասվածքի պատճառով մոսկովյան հանդիպմանը չմասնակցեց: Ապրիլի 8-ին նա բաց է թողել նաև Անգլիայի Պրեմիեր լիգայի մրցաշարի հանդիպումը «Սաութհեմփթոն»-ի հետ: «Արսենալ»-ի մարզիչ Արսեն Վենգերը հայտնել է, որ հայ ֆուտբոլիստը հաստատ չի մասնակցի Պրեմիեր լիգայի առաջիկա երկու հանդիպումներին ևս՝ այս և եկող շաբաթ, «բայց նա դեռ կարող է խաղալ մրցաշրջանի վերջում»:Կիսաեզրափակիչի զույգերը կորոշվեն ուրբաթ օրը անցկացվելիք վիճակահանությամբ:  "
Սպորտ,Մադրիդի «Ռեալ»-ը և Մյունխենի «Բավարիա»-ն՝ Չեմպիոնների լիգայի կիսաեզրափակիչում," Մադրիդի «Ռեալ» և Մյունխենի «Բավարիա» ակումբները դուրս եկան ՈւԵՖԱ-ի Չեմպիոնների լիգայի կիսաեզրափակիչ:Երեկ երեկոյան քառորդ եզրափակիչի պատասխան հանդիպումներում իսպանական ակումբը սեփական հարկի տակ 1:3 հաշվով պարտվեց իտալական «Յուվենթուս»-ին, իսկ գերմանական ակումբը, նույնպես իր խաղադաշտում, ոչ-ոքի՝ 0:0 խաղաց իսպանական «Սևիլիա»-ի հետ: Քանի որ Թուրինում «Ռեալ»-ը հաղթել էր 3:0, իսկ Սևիլիայում «Բավարիա»-ն՝ 2:1 հաշվով, հաջորդ փուլ անցան այդ երկու թիմերը:Նշենք, որ Մադրիդի «Սանտյագո Բեռնաբեո» մարզադաշտում կայացած խաղում «Յուվենթուս»-ը հաղթում էր 0:3 հաշվով, սակայն մրցավարը հանդիպման հիմնական ժամանակին իր ավելացրած րոպեներին 11-մետրանոց նշանակեց թուրինցիների դարպասին՝ կոպիտ խաղի համար: Դրանից հետո մրցավարի հետ վիճելու համար կարմիր քարտ ստացավ «Յուվենթուս»-ի ավագ, դարպասապահ Ջանլուիջի Բուֆոնը: Նշանակված 11-մետրանոց հարվածն անվրեպ իրացրեց Կրիշտիանու Ռոնալդուն:Հիշեցնենք, կիսաեզրափակիչում հանդես գալու իրավունք նվաճած մյուս երկու թիմերն են իտալական «Ռոմա»-ն և անգլիական «Լիվերպուլ»-ը:  "
Սպորտ,«Ռոմա»-ն և «Լիվերպուլ»-ը՝ Չեմպիոնների լիգայի կիսաեզրափակիչում," Իտալական «Ռոմա» և անգլիական «Լիվերպուլ» ակումբները դուրս եկան ՈւԵՖԱ-ի Չեմպիոնների լիգայի կիսաեզրափակիչ:Հեղինակավոր մրցաշարի քառորդ եզրափակիչի երեկ ուշ երեկոյան կայացած պատասխան հանդիպումներում «Ռոմա»-ն Հռոմում 3:0 հաշվով առավելության հասավ իսպանական «Բարսելոնա»-ի նկատմամբ, «Լիվերպուլ»-ը Մանչեսթրում 2:1 հաշվով հաղթեց «Մանչեսթր Սիթի»-ին: Առաջին հանդիպումները Բարսելոնայում և Լիվերպուլում ավարտվել էին, համապատասխանաբար, 4:1 և 3:0 հաշիվներով՝ հօգուտ դաշտի տերերի:Կիսաեզրափակիչի մյուս երկու մասնակիցները հայտնի կդառնան այսօր ուշ երեկոյան՝ «Բավարիա»-«Սևիլիա» և «Ռեալ» (Մադրիդ)-«Յուվենթուս» հանդիպումների արդյունքներով: Առաջին հանդիպումներում գերմանական ակումբը արտագնա խաղում 2:1 հաշվով հաղթել է իսպանացիներին, «Ռեալ»-ն էլ 3:0 հաշվով հաղթանակ է տոնել Թուրինում:      "
Սպորտ,Վարդան Մինասյանը դարձյալ գլխավորեց Հայաստանի ֆուտբոլի ազգային հավաքականը," Այսօր Հայաստանի ֆուտբոլի ֆեդերացիայի շտաբ-բնակարանում կայացել է ՀՖՖ գործկոմի հերթական նիստը: ՀՖՖ կայքէջի փոխանցմամբ՝ օրակարգային հարցերից է եղել Հայաստանի ազգային հավաքականի գլխավոր մարզչի նշանակումը:«ՀՖՖ նախագահ Ռուբեն Հայրապետյանն առաջարկեց քննարկել Վարդան Մինասյանի թեկնածությունը: Գործկոմի անդամները միաձայն կողմ արտահայտվեցին ներկայացված թեկնածության վերաբերյալ և Վարդան Մինասյանը հաստատվեց Հայաստանի ազգային հավաքականի գլխավոր մարզչի պաշտոնում: Միևնույն ժամանակ՝ Հայաստանի երիտասարդական հավաքականի գլխավոր մարզիչ հաստատվեց Արմեն Գյուլբուդաղյանցը»,- մասնավորապես, նշված է հաղորդագրությունում: Նշենք, որ Վարդան Մինասյանը Հայաստանի ընտրանին մարզել է նաև 2009-2013 թվականներին:«Ես Հայաստանի ֆուտբոլի հավաքականը ուզում եմ հաղթող տեսնել, ինչպես Յան Պորտերֆիլդի ու նույն մարզչի՝ Վարդան Մինասյանի ժամանակ: Վարդանը ինքը Պորտերֆիլդի օգնականն է եղել, ու նրանից շատ լավ դասեր է ստացել: Հետո իր գլխավորությամբ էլ հավաքականը բավական արդյունավետ ու գեղեցիկ խաղ է խաղացել», - «Ազատության» հետ զրույցում այս նշանակումը մեկնաբանեց սպորտային մեկնաբան Կարեն Գիլոյանը: - «Չէ՞ որ Վարդան Մինասյանի ժամանակ մեր հավաքականը իսկապես իմաստալից խաղ էր խաղում, չէ՞ որ Վարդան Մինասյանի ժամանակ ամենակարևորը գոյություն ուներ՝ կոլեկտիվ, թիմ: Չէ՞ որ Վարդան Մինասյանի ժամանակ ֆուտբոլիստները մեկը բոլորի համար էին կռվում, ու իսկական՝ թիմային ֆուտբոլ կար, գեղեցիկ, արդյունավետ, գոլառատ: Ես շատ հավատում եմ նրան, նա կարող է անել», - ընդգծեց Գիլոյանը:Ապրիլի 6-ին հրաժարական էր տվել Հայաստանի ֆուտբոլի ազգային հավաքականի նախկին գլխավոր մարզիչ Արթուր Պետրոսյանը։ "
Սպորտ,Հրաժարական է ներկայացրել Հայաստանի Ֆուտբոլի ազգային հավաքականի գլխավոր մարզիչ Արթուր Պետրոսյանը," Այսօր հրաժարական է ներկայացրել Հայաստանի ֆուտբոլի ազգային հավաքականի գլխավոր մարզիչ Արթուր Պետրոսյանը։ Այս մասին հաղորդում է Հայաստանի Ֆուտբոլի ֆեդերացիայի կայքէջը: «Ապրիլի 6-ին ՀՖՖ շտաբ-բնակարանում կայացավ ՀՖՖ նախագահ Ռուբեն Հայրապետյանի և Հայաստանի ազգային հավաքականի գլխավոր մարզիչ Արթուր Պետրոսյանի հանդիպումը, որի ընթացքում քննարկվել են Հայաստանի ազգային հավաքականի մրցելույթները:Քննարկման արդյունքում Արթուր Պետրոսյանը ներկայացրել է իր դիրքորոշումը և հիմնավորումները ստեղծված իրավիճակի վերաբերյալ: Նշվել է, որ Ազգերի Լիգայի մրցաշարին նախապատրաստվելու համար քիչ ժամանակ է մնացել, իսկ ազգային հավաքականին պետք են փոփոխություններ. Արթուր Պետրոսյանը հրաժարական է ներկայացրել, որն ընդունվել է Ռուբեն Հայրապետյանի կողմից»,- մասնավորապես, նշված է հաղորդագրությունում:Ֆեդերացիայի նախագահ Ռուբեն Հայրապետյանը և Հայաստանի ազգային հավաքականի գլխավոր մարզիչ Արթուր Պետրոսյանը, ըստ նույն հաղորդման, փոխադարձաբար շնորհակալություն են հայտնել միմյանց՝ համատեղ աշխատանքի համար: Ֆուտբոլի Ֆեդերացիան խոստանում է, որ նոր մարզչի անունը շուտով հայտնի կդառնա․ թեև ՀՖՖ պաշտոնական կայքէջում օր չի նշվում, բայց շեշտվում է՝ «մոտ օրերս»։Արթուր Պետրոսյանը Հայաստանի ազգային հավաքականի գլխավոր մարզիչ էր նշանակվել 2016 թվականի հոկտեմբերին: Վերջին շրջանում Հայաստանի հավաքականը խիստ անհաջող էր հանդես գալիս, Պետրոսյանի ղեկավարման օրոք հավաքականը կորցրեց նաև ֆուտբոլի աշխարհի առաջնությանը մասնակցելու հնարավորությունը։Վերջին խաղը Արթուր Պետրոսյանի գլխավորությամբ տեղի ունեցավ Մարտի 27-ին, Վազգեն Սարգսյանի անվան «Հանրապետական» մարզադաշտում։ Հայաստան-Լիտվա ընկերական հանդիպմանը Լիտվայի հավաքականը հաղթեց 1:0 հաշվով: Խաղից հետո կայացած ասուլիսում Արթուր Պետրոսյանը խոսում էր առաջիկա ծրագրերի մասին՝ խոստանալով բարձրացնել խաղամակարդակը։«Ասեմ մեր երկրպագուներին, որ փորձարկումների ժամանակը վերջացել է, և մենք կփորձենք արդեն վերադառնալ այն մակարդակին, որ մենք ցույց տվեցինք նույն Բելառուսի, նույն Կիպրոսի հետ խաղին և մի բան էլ բարձր: Որ երկրպագուները չկորցնեն հավատը մեր հանդեպ»,- ասել էր մարզիչը:Հայաստանի Ֆուտբոլի ազգային հավաքականի նոր մարզչի ամենահավանական թեկնածուն, ըստ մամուլի տեղեկությունների, Վարդան Մինասյանն է, ով Հայաստանի ընտրանին մարզել է 2009-2013 թվականներին:Հավաքականի գլխավոր մարզիչ Արթուր Պետրոսյանի հրաժարականի մասին հաղորդումից հետո մամուլում անմիջապես սկսեց շրջանառվել Վարդան Մինասյանի անունը։ «Ազատության» հետ զրույցում Մինասյանը հրաժարվեց խոսել այդ թեմայի շուրջ, ասաց, որ մեկնաբանություն չունի։Հայաստանի ֆուտբոլի ֆեդերացիայից նույնպես հրաժարվեցին մեկնաբանել Վարդան Մինասյանի հնարավոր թեկնածության հարցը։ Ֆուտբոլային մեկնաբան Վերա Մարտիրոսյանի կարծիքով՝ Մինասյանի վերադարձը հավանական սցենար է։ Նա հիշեցրեց ֆեդերացիայի նախագահ Ռուբեն Հայրապետյանի այն հայտարարությունը, որ Հայաստանի հավաքականը պետք է ազգությամբ հայ մարզիչ գլխավորի, իսկ եղած տարբերակներից, ըստ մեկնաբանի, Մինասյանի թեկնածությունն ամենահավանականներից է, եթե իհարկե՝ նախկին մարզիչը համաձայնի, որովհետև նախկինում նա դեմ էր հավաքականը գլխավորելուն:Մարտիրոսյանի խոսքով՝ Վարդան Մինասյանը հավաքականի գլխավոր մարզչի պաշտոնը թողնելուց հետո կարճ ժամանակ Ղազախստանում է թիմ մարզել, իսկ դրանից հետո մարզչական աշխատանքով չի զբաղվել։   "
Սպորտ,Հայաստանի Ֆուտբոլի ազգային հավաքականի գլխավոր մարզիչ Արթուր Պետրոսյանը հրաժարական է տվել ," Հայաստանի Ֆուտբոլի ազգային հավաքականի գլխավոր մարզիչ Արթուր Պետրոսյանը հրաժարական է տվել, որն ընդունվել է Հայաստանի Ֆուտբոլի ֆեդերացիայի նախագահ Ռուբեն Հայրապետյանի կողմից:Այս մասին հաղորդում է Հայաստանի Ֆուտբոլի ֆեդերացիայի կայքէջը: «Ապրիլի 6-ին ՀՖՖ շտաբ-բնակարանում կայացավ ՀՖՖ նախագահ Ռուբեն Հայրապետյանի և Հայաստանի ազգային հավաքականի գլխավոր մարզիչ Արթուր Պետրոսյանի հանդիպումը, որի ընթացքում քննարկվել են Հայաստանի ազգային հավաքականի մրցելույթները:Քննարկման արդյունքում Արթուր Պետրոսյանը ներկայացրել է իր դիրքորոշումը և հիմնավորումները ստեղծված իրավիճակի վերաբերյալ: Նշվել է, որ Ազգերի Լիգայի մրցաշարին նախապատրաստվելու համար քիչ ժամանակ է մնացել, իսկ ազգային հավաքականին պետք են փոփոխություններ. Արթուր Պետրոսյանը հրաժարական է ներկայացրել, որն ընդունվել է Ռուբեն Հայրապետյանի կողմից»,- մասնավորապես, նշված է հաղորդագրությունում:Արթուր Պետրոսյանը Հայաստանի ազգային հավաքականի գլխավոր մարզիչ էր նշանակվել 2016 թվականի հոկտեմբերին: Վերջին շրջանում Հայաստանի հավաքականը խիստ անհաջող էր հանդես գալիս: "
Սպորտ,«Արսենալ»-ը խոշոր՝ 4:1 հաշվով հաղթեց ԲԿՄԱ-ին," Ֆուտբոլի Եվրոպայի լիգայի մրցաշարի քառորդ եզրափակիչի առաջին խաղում Լոնդոնի «Արսենալ»-ը հինգշաբթի ուշ երեկոյան սեփական հարկի տակ խոշոր՝ 4:1 հաշվով հաղթեց Մոսկվայի ԲԿՄԱ-ին և մեկ շաբաթից կայանալիք պատասխան հանդիպումից առաջ լավ հնարավորություն ստացավ դուրս գալու կիսաեզրափակիչ:Դաշտի տերերից երկուական գոլի հեղինակ դարձան Ալեքսանդր Լակազեթը և Աարոն Ռամսին, հյուրերի միակ գնդակը խփեց Ալեքսանդր Գոլովինը:Հայաստանի հավաքականի ավագ Հենրիխ Մխիթարյանը «Արսենալ»-ի մեկնարկային կազմում էր, սակայն երկրորդ խաղակեսում վնասվածք ստացավ, և 61-րդ րոպեին նրան խաղադաշտում փոխարինեց Ալեքս Իվոբին:Սա լոնդոնյան ակումբի հինգերորդ անընդմեջ հաղթանակն է անհաջողությունների շրջանից հետո:Եվրոպայի լիգայի քառորդ եզրափակիչում Հռոմի «Լացիո»-ն 4:2 հաշվով առավելության հասավ ավստրիական «Զալցբուրգ»-ի, Մադրիդի «Ատլետիկո»-ն 2:0 հաշվով՝ Լիսաբոնի «Սպորտինգ»-ի, գերմանական «Լայպցիգ»-ը 1:0 հաշվով՝ ֆրանսիական «Մարսել»-ի նկատմամբ:    "
Սպորտ,Այսօր հանդիպում են Լոնդոնի «Արսենալ»-ը և Մոսկվայի ԲԿՄԱ-ն," Ֆուտբոլի Եվրոպայի լիգայի մրցաշարի քառորդ եզրափակիչում այսօր հանդիպում են Լոնդոնի «Արսենալ»-ը և Մոսկվայի ԲԿՄԱ ակումբը։Նախօրեին «Արսենալ»-ի պարապմունքից հետո լրագրողներին հանդիպել են «Արսենալ»-ի ավագ մարզիչ Արսեն Վենգերը և կիսապաշտապան Հենրիխ Մխիթարյանը:Լրագրողները Մխիթարյանին հիշեցրել են, որ անցած մրցաշարում «Մանչեսթր Յունայթեդ»-ի կազմում նվաճել է Եվրոպայի լիգայի գավաթը, և հարցրել են, թե արդյոք այդ փորձառությունն օգտակար կլինի այսօրվա խաղին:Մխիթարյանն ասել է, որ «Արսենալ»-ը ևս Եվրոպայի լիգայում և Չեմպիոների լիգայում հանդես գալու մեծ փորձ ունի, հիմա կարևորը լավ արդյունք ցույց տալն է:«Շատ կարևոր է հաղթել առաջին խաղում, որպեսզի Մոսկվայում կայանալիք արտագնա խաղից առաջ առավելություն ունենանք», - ասել է Մխիթարյանը։Այսօրվա հանդիպման մասին նա նշել է, որ հեշտ թիմեր չեն մնացել, ԲԿՄԱ-ն շատ լավ թիմ է։«Եթե նրանք քառորդ եզրափակիչ են հասել, դա արդեն խոսում է ԲԿՄԱ-ի մակարդակի մասին: Այս փուլում դյուրին խաղեր չեն լինում», - ասել է Մխիթարյանը։Նա նաև նշել է, որ չեն պատրաստվում ամբողջ ուժերը ծախսել Եվրոպայի լիգայի մրցաշարի վրա:«Անգլիայի առաջնությունում ևս դեռ վեց-յոթ խաղ է մնացել: Մենք պատրաստվում ենք փորձել և մեզ լավագույնս դրսևորել՝ հաղթելու վերջին խաղերը և նաև առաջ շարժվելու Եվրոպայի լիգայի մրցաշարում», - ասել է Հայաստանի հավաքականի ավագ, «Արսենալ»-ի կիսապաշտապան Հենրիխ Մխիթարյանը:«Արսենալ»-ի ավագ մարզիչ Արսեն Վենգերը հույս է հայտնել, որ Բրիտանիայի և Ռուսաստանի միջև առկա դիվանագիտական լարվածությունն ազդեցություն չի ունենա Արսենալ-ԲԿՄԱ խաղերի վրա, ազդեցություն չի ունենա երկրպագուների՝ ո՛չ Լոնդոն եկող ռուսների, ո՛չ բրիտանացիների վրա, որ պատասխան հանդիպումը դիտելու համար կցանկանան Մոսկվա մեկնել:Կիսաեզրափակիչ դուրս գալու՝ թիմերի հնարավորություններն Արսեն Վենգերը հավասար է գնահատել, նշելով, որ նախորդ փուլում՝ «Լիոն»-ի հետ խաղում ԲԿՄԱ-ն լավ ֆուտբոլ է ցուցադրել։Նա նաև նշել է. - «Սեփական հարկի տակ անցկացվող առաջին խաղում չգիտես, թե ինչ արդյունքի հասնել, իսկ երբ երկրորդ հանդիպումն ես տանն անցկացնում, արդեն հստակ գիտես, թե ինչ արդյունքի պետք է ձգտել»:Եվրոպայի լիգայի գավաթը նվաճելու հնարավորությանը վերաբերող հարցին Արսեն Վենգերը պատասխանել է, թե երազների աշխարհում չեն ապրում, հասել են քառորդ եզրափակիչ, պետք է իրատես մնալ ու քայլ առ քայլ առաջ շարժվել՝ ներդնելով բոլոր ուժերը:   "
Սպորտ,«Մանչեսթր Յունայթեդ»-ը հրաժեշտ տվեց Չեմպիոնների լիգայի մրցաշարին," Անգլիական «Մանչեսթր Յունայթեդ» ֆուտբոլային ակումբը հրաժեշտ տվեց ՈւԵՖԱ-ի Չեմպիոնների լիգայի մրցաշարին:1/8 եզրափակիչում երեքշաբթի ուշ երեկոյան Մանչեսթրի «Օլդ Թրաֆորդ» մարզադաշտում ընդունելով իսպանական «Սևիլիա» ակումբին՝ Ժոզե Մոուրինյոյի սաները պարտություն կրեցին 1:2 հաշվով: Առաջին հանդիպումը Սևիլիայում ավարտվել էր ոչ-ոքի՝ 0:0, հետևաբար՝ քառորդ եզրափակիչ անցավ իսպանական ակումբը:Հաջորդ փուլ անցավ նաև իտալական «Ռոմա»-ն, որը սեփական հարկի տակ 1:0 հաշվով հաղթեց Դոնեցկի «Շախտյոր»-ին․ առաջին հանդիպմանը սեփական հարկի տակ ուկրաինացիները հաղթել էին 2:1 հաշվով: "
Սպորտ,"«Արսենալ»-ը երկրորդ անընդմեջ հաղթանակը տոնեց, Մխիթարյանը կրկին փայլեց"," Լոնդոնի «Արսենալ»-ը այսօր երկրորդ անընդմեջ հաղթանակը տոնեց՝ ֆուտբոլի Անգլիայի Պրեմիեր լիգայի մրցաշարում սեփական հարկի տակ 3:0 խոշոր հաշվով առավելության հասնելով «Ուոթֆորդ»-ի նկատմամբ:Հայաստանի հավաքականի ավագ Հենրիխ Մխիթարյանը այս խաղում մեկական գոլի և գոլային փոխանցման հեղինակ դարձավ՝ 59-րդ րոպեին Պիեռ-Էմերիկ Օբամեյանգը նրա փոխանցմամբ երկրորդ գնդակը ուղարկեց «Ուոթֆորդ»-ի դարպասը, իսկ 77-րդ րոպեին Օբամեյանգի փոխանցմամբ մրցակցի դարպասը գրավեց հայ ֆուտբոլիստը: Հաշիվը 8-րդ րոպեին բացեց Շկոդրան Մուստաֆին՝ Մեսութ Օզիլի փոխանցումից հետո:Հիշեցնենք, չորս անընդմեջ պարտությունից հետո «Արսենալ»-ը առաջին հաղթանակը տարավ մարտի 8-ին իտալական «Միլան»-ի հետ արտագնա խաղում՝ Եվրոպայի լիգայի մրցաշարի 1/8 եզրափակիչում: Այս խաղում Մխիթարյանը խփեց «Արսենալ»-ի կազմում իր առաջին գոլը՝ բացելով հաշիվը:Այս պահին հայ կիսապաշտպանը «Արսենալ»-ի կազմում երկու գոլի և վեց գոլային փոխանցման հեղինակ է: Հիշեցնենք՝ Մխիթարյանը «Մանչեսթր Յունայթեդ»-ից լոնդոնյան ակումբ է տեղափոխվել հունվարի վերջին: Նա ճանաչվել է «Արսենալ»-ի փետրվար ամսվա լավագույն խաղացող:Պրեմիեր լիգայի մրցաշարում «Արսենալ»-ը 30 տուրից հետո 48 միավորով շարունակում է 6-րդ տեղը զբաղեցնել:Լոնդոնյան ակումբի հաջորդ խաղը մարտի 15-ին է, երբ «Արսենալ»-ը Եվրոպայի լիգայի մրցաշարի պատասխան հանդիպումը կանցկացնի «Միլան»-ի հետ՝ այս անգամ սեփական հարկի տակ:     "
Սպորտ,"«Արսենալ»-ը Իտալիայում հաղթեց «Միլան»-ին՝ 2:0, հաշիվը բացեց Մխիթարյանը"," Ֆուտբոլի Եվրոպայի լիգայի մրցաշարի 1/8 եզրափակիչի առաջին խաղում հինգշաբթի երեկոյան Լոնդոնի «Արսենալ»-ը Միլանի «Սան Սիրո» մարզադաշտում 2:0 հաշվով հաղթեց «Միլան»-ին՝ մեկ շաբաթից կայանալիք պատասխան հանդիպումից առաջ լավ հնարավորություն ստանալով դուրս գալ հաջորդ փուլ:Խաղի հաշիվը 15-րդ րոպեին բացեց Հայաստանի հավաքականի ավագ Հենրիխ Մխիթարյանը, առաջին խաղակեսին մրցավարի ավելացրած րոպեներին իտալական ակումբի դարպասը երկրորդ անգամ գրավեց Աարոն Ռամսին:Մխիթարյանն առաջին գոլը խփեց «Արսենալ»-ի կազմում՝ մինչ օրս հինգ գոլային փոխանցման հեղինակ էր դարձել: Հիշեցնենք, հայ կիսապաշտպանը «Մանչեսթր Յունայթեդ»-ից լոնդոնյան ակումբ է տեղափոխվել հունվարի վերջին:Ավելի վաղ հաղորդվել էր, որ Հենրիխ Մխիթարյանը ճանաչվել է «Արսենալ»-ի փետրվար ամսվա լավագույն ֆուտբոլիստ:Այս հաղթանակից առաջ «Արսենալ»-ը չորս անընդմեջ պարտություն էր կրել Անգլիայի Պրեմիեր լիգայի և Եվրոպայի լիգայի մրցաշարերում:  "
Սպորտ,Հայաստանը ներկայացված կլինի Փհենչանի պարալիմպիկ խաղերում," 39-ամյա Ստասիկ Նազարյանն, ով 20 տարուց ավելի զբաղվում է լեռնադահուկային, առագաստանավային մարզաձևերով և դահուկավազքով, այս տարի Փհենչանում տեղի ունենալիք ձմեռային պարալիմպիկ խաղերին Հայաստանը կներկայացնի դահուկավազք սպորտաձևում:Երևանում մարզվելու պայմաններ չունենալու պատճառով՝ մարզիկն այլ ճանապարհ է ընտրել․ - «Ստիպված ֆիզիկական մարզանքներ եմ անում, որ լավ մնամ, ուժս չկորցնեմ, որովհետև ամեն ինչ ուժի վրա է»:88-ի երկրաշարժի ժամանակ ոտքը կորցրած Ստասիկ Նազարյանը 4 անգամ մասնակցել է պարալիմպիկ խաղերին՝ ներկայանալով լեռնադահուկային և առագաստանավային մարզաձևերում․ - «Հաշմանդամությունը ոչ մի անգամ ինձ հետ չի պահել որևէ բան անելուց»: Հաղթանակի հույս, սակայն, Նազարյանը չունի, ասում է, որ տարվա մեջ 1-2 ամիս մարզումներ անցկացնելն արդյունք չեն տալիս․ - «Մյուս երկրների սպորտսմենների հետ որ խոսում ենք, հարցնում եմ տարվա մեջ ինչքան ժամանակ եք մարզվում, աոսւմ են՝ մենք տարվա մեջ մոտավորապես 7-8 հազար կիլոմետր մարզվում ենք: Այսինքն, մոտավորապես տարվա 10 ամիսը մարզվում են: Շատ լավ արդյունքներ ունեն և շատ լավ սպորտային վիճակի մեջ են, և էդ ամեն ինչը փող արժե»: Հայաստանի ազգային պարալիմպիկ կոմիտեի նախագահ Հակոբ Աբրահամյանի խոսքով՝ պետությունը լուրջ վերաբերմունք չի ցուցաբերում այս ոլորտի նկատմամբ և այն զարգացնելու համար բավարար չափով ներդրումներ չեն արվում․ - «Այս քայլերով մենք առաջ չենք գնա: Կան ոլորտներ, որ անիմաստ գումարներ է հատկացվում, և կա մի կարևոր ոլորտ, որ շատ քիչ գումարներ է հատկացվում: Ցավալին այն է, որ պետությունը փորձում է արդարացնել և բացատրել, որ ճիշտ են անում իրենք․․․ որ ընդհանրապես հաշմանդամների սպորտը դա սոցիալական ծրագիր է, մենք աղքատ երկիր ենք: Եթե կարողանում ենք մենք ամբողջությամբ չմեռցնել հաշմանդամների սպորտը, դա մեր էնտուզիազմի շնորհիվ է»: Մարտի 9-18-ը Փհենչանում կայանալիք պարալիմպիկ խաղերին հնարավոր է Հայաստանը ևս մեկ մարզիկ ներկայացնի՝ լեռնադահուկորդ Սասուն Հակոբյանը: Նրա մասնակցությունը դեռևս հաստատված չէ: Ստասիկ Նազարյանը պարալիմպիկ խաղերին մասնակցելու համար դեռևս սպորտային ամբողջական գույքով ապահովված չէ:Սպորտի և երիտասարդության նախարարությունից «Ազատությանը» փոխանցեցին, որ մինչև խաղերի մեկնարկը մարզիկը կունենա համապատասխան գույքը: Նախարարությունից նաև հավաստիացրեն, որ մինչև տարեվերջ մարզիկների համար Ծաղկաձորում կգործի դահուկավազքի ևս երկու վազքուղի, որոնք կապահովվեն արհեստական ձյունով: Պարալիմպիկ խաղերից հետո կոմիտեն ծրագրում է հանդիպել նախագահի և վարչապետի հետո՝ ներկայացնելու այս ոլորտի խնդիրներն ու կարիքները: "
Սպորտ,«Ռուսաստանը կանցկացնի աշխարհի լավագույն առաջնությունը». ՖԻՖԱ-ի նախագահ," ՖԻՖԱ-ի նախագահ Ջաննի Ինֆանտինոն երեկ Սլովակիայի մայրաքաղաք Բրատիսլավայում խոսել է այս ամռանը կայանալիք ֆուտբոլի աշխարհի առաջնության, ինչպես նաև մրցավարներին թվային տեխնոլոգիաներով աջակցելու հնարավորությունների մասին:Մոլորակի ֆուտբոլի գոյությունը և զարգացումը կարգավորող կազմակերպության ղեկավարը գովեստով է արտահայտվել աշխարհի առաջնությանը Ռուսաստանի պատրաստվելու մասին: Նա ասել է, թե հավատում է, որ «Ռուսաստանը կանցկացնի աշխարհի լավագույն առաջնությունը»:Առաջիկայում Ինֆանտինոն կայցելի Ռուսաստան: Ֆուտբոլի 2018 թվականի աշխարհի առաջնությունը հունիսի 14-ից հուլիսի 15-ը կանցկացվի ռուսաստանյան 11 քաղաքներում:Ինֆանտինոն Բրատիսլավայում անդրադարձել է նաև վիդեոտեխնոլոգիային: Ֆուտբոլային լարված հանդիպումներում չնշանակված կամ սխալմամբ նշանակված 11-մետրանոցը, չճանաչված կամ սխալմամբ ճանաչված գոլը կարող է հիրավի ճակատագրական նշանակություն ունենալ տվյալ խաղի և, հետևաբար, մրցաշարի համար:Մրցավարների սխալները նվազագույնի հասցնելու համար կարող են կիրառվել հատուկ տեսախցիկներ: Դրանք փորձնական կարգով արդեն կիրառվում են:Reuters-ի փոխանցմամբ, Ինֆանտինոն ասել է, որ վիճակագրությունը դրական է: «Փաստ է, որ այդ տեխնոլոգիաների օգնությամբ անցկացված մոտ հազար հանդիպումներում մրցավարների ճշգրիտ որոշումների գործակիցը 93 տոկոսից հասել է 99 տոկոսի: Եթե մենք կարող ենք ինչ-որ բան անել, որ Աշխարհի գավաթի ճակատագիրը մրցավարի սխալով չվճռվի, ուրեմն մեր պարտքն է դա անել», - ասել է ՖԻՖԱ-ի նախագահը:Սակայն մի խումբ փորձագետներ մատնանշում են վիդեոտեխնոլոգիաների հետ կապված բացասական հանգամանքները: Օրինակ՝ Իտալիայի բարձրագույն խմբում, որը հայտնի է որպես Serie A, եղել են 11-մետրանոցների և գոլերի չեղարկման դեպքեր, ամեն անգամ խաղը մի քանի րոպեով կանգ է առել: Եղել են նաև այլ ձգձգումներ:Ըստ վիդեոտեխնոլոգիան քննադատող փորձագետների, այդ համակարգը ֆուտբոլը զրկում է արագությունից և անմիջականությունից, անորոշության մեջ է դնում ֆուտբոլիստներին և երկրպագուներին:Ինֆանտինոյի գործընկերը՝ ՈՒԵՖԱ-ի նախագահ Ալեքսանդր Չեֆերինը նշել է, որ Չեմպիոնների լիգայի հաջորդ մրցաշարում «մրցավարների վիդեոաջակցության համակարգը» (video assistant referees, VAR) չի կիրառվի:Մինչդեռ, ՖԻՖԱ-ի նախագահը պնդում է, որ եթե տեխնոլոգիան հավանության արժանանա, անպայման կկիրառվի Ռուսաստանում:Հարցը շաբաթ օրը քննարկելու է Ֆուտբոլի ասոցիացիայի միջազգային խորհուրդը, որը մշակում և հաստատում է ֆուտբոլի կանոնները:«Մենք պետք է առաջնորդվենք ոչ թե էմոցիաներով, այլ փաստերով», - ասել է ՖԻՖԱ-ի նախագահ Ջաննի Ինֆանտինոն: "
Սպորտ,Հայաստանցի լեռնադահուկորդը 107 մարզիկների թվում 42-րդ տեղը գրավեց Օլիմպիադայում ," Ձմեռային Օլիմպիական խաղերին Հայաստանից մասնակցող լեռնադահուկորդ Աշոտ Կարապետյանը հատուկ ոլորավայրէջք մրցաձևում 107 մարզիկների թվում 42-րդ տեղն է զբաղեցրել:18-ամյա մարզիկը գոհ է իր արդյունքից։ «Ավելի մեծ արդյունք չէի կարող ունենալ, որովհետև այդքան պատրաստված չէի։ Բայց այս Օլիմպիական խաղերը ինձ մեծ փորձ տվեցին, նաև շփվեցի աշխարհի ուժեղագույն մարզիկների հետ», - «Ազատության» հետ զրույցում այսօր ասաց Կարապետյանը։Աշոտ Կարապետյանի խոսքով՝ դահուկուղին բավականին բարդ էր, եղան մարզիկներ, ովքեր չկարողացան հաղթահարել այն։ Նա պլանավորում է մարզվել այլ երկրներում, որպեսզի հաջորդ Օլիմպիական խաղերին պայքարի նաև մեդալի համար։ «Քանի որ մենք տարվա մեջ երեք ամիս ենք ձյուն ունենում, դրա համար ուզում եմ մնացած ժամանակն ուրիշ երկրներում մարզվել։ Առաջարկներ արդեն կան», - ասաց նա և վստահեցրեց, որ որտեղ էլ մարզվի, Հայաստանի դրոշի տակ հանդես կգա։Հիշեցնենք՝ Հայաստանի հավաքականի առաջատար դահուկորդն օլիմպիական Փհենչհանում առանց դահուկների էր մնացել և չէր կարողանում մարզվել։ Աշոտ Կարապետյանն ավելի վաղ «Ազատությանը» ասել էր, որ Փհենչհան է գնացել իր ընկերոջ 4 տարվա դահուկներով, որոնք այնտեղ կոտրվել էին։Մրցույթից հաշվված օրեր առաջ մարզիկը ստացավ նոր դահուկներ, որոնք, ըստ Հայաստանի Ազգային օլիմպիական կոմիտեի, գնել է կոմիտեի նախագահ Գագիկ Ծառուկյանը։  "
Սպորտ,«Արսենալ»-ը Շվեդիայում խոշոր հաշվով հաղթեց «Էսթերսունդ»-ին. Մխիթարյանը կրկին աչքի ընկավ ," ՈւԵՖԱ-ի Եվրոպայի լիգայի մրցաշարի 1/16-րդ եզրափակիչի առաջին խաղում հինգշաբթի երեկոյան Լոնդոնի «Արսենալ»-ը Շվեդիայի Էսթերսունդ քաղաքում հյուրընկալվեց համանուն ակումբին և հաղթեց խոշոր՝ 3:0 հաշվով:Հայաստանի հավաքականի ավագ Հենրիխ Մխիթարյանը «Արսենալ»-ի մեկնարկային կազմում էր և իր նպաստն ունեցավ թիմի հաղթանակում: Հանդիպման հաշիվը 13-րդ րոպեին բացեց Նաչո Մոնրեալը, 24-րդ րոպեին Մխիթարյանի փոխանցումից հետո գնդակը դիպավ «Էսթերսունդ»-ի ֆուտբոլիստին և հայտնվեց շվեդական թիմի դարպասում, իսկ 58-րդ րոպեին Մխիթարյանի փոխանցմամբ Մեսութ Օզիլը երրորդ գնդակը խփեց:Պատասխան հանդիպումը Լոնդոնում կկայանա փետրվարի 23-ին:Հունվարի 22-ին «Մանչեսթր Յունայթեդ»-ից «Արսենալ» տեղափոխված Հենրիխ Մխիթարյանը չորրորդ խաղն անցկացրեց լոնդոնյան ակումբում և երրորդը՝ թիմի մեկնարկային կազմում:Հիշեցնենք, Հայաստանի հավաքականի ավագը արդեն դարձել է Եվրոպայի լիգայի հաղթող՝ անցած տարի «Մանչեսթր Յունայթեդ»-ի կազմում, Ամստերդամի «Այաքս»-ի հետ եզրափակիչ խաղում նա դարձավ երկու անպատասխան գոլերից մեկի հեղինակը:  "
Սպորտ, Ձմեռային օլիմպիադայի հայ մասնակից․ «Ընկերոջս հին դահուկներով եմ գնացել» ," Ձմեռային օլիմպիական խաղերին Հայաստանից մասնակցող լեռնադահուկորդ Աշոտ Կարապետյանն առանց դահուկների է մնացել և արդեն մի քանի օր է չի մարզվում: Հարավային Կորեայում գտնվող մարզիկն այսօր «Ազատությանը» փոխանցեց, որ Փհենհչան է գնացել իր ընկերոջ 4 տարվա դահուկներով, որոնք այնտեղ կոտրվել են։ «Սեզոնի սկզբին բոլոր երրորդ-չորրորդ տեղը գրաված տղաները ստացան դահուկներ, ես չստացա, իմ հին դահուկներն օլիմպիադայի ժամանակ արդեն պիտանի չէին: 4 տարվա դահուկով եմ հիմա, դեռ նորը չեն տվել»,- ասաց հայ մարզիկը:Կարապետյանն ասում է՝ ելքի արտոնագիր ստանալու խնդիր է ունեցել, սակայն օլիմպիական խաղերի մեկնարկից դեռ երեք ամիս առաջ է հարցը լուծվել: Մարզիկը ենթադրում է, որ այդ խնդրի պատճառով իրեն նոր դահուկներ չեն տվել: Մինչ այդ էլ Թուրքիայում և Իրանում տեղի ունեցած վարկանիշային մրցումներին թեև Կարապետյանը մասնակցել է հին դահուկներով, բայց անգամ այդ պարագայում հավաքականում միավորներով առաջին տեղն է զբաղեցրել։Կարապետյանը հարց է տալիս՝ ինչու՞ Հայաստանի դահուկասպորտի ֆեդերացիան հենց սեզոնի սկզբում չի իր խնդիրը լուծել։ «Ֆեդերացիան հենց ամենասկզբից պիտի լուծեր էդ հարցերը, չլուծեց։ Մի հինգ-վեց անգամ մոտեցել եմ նախագահին՝ Արթուր Հարությունյանին, ասեց՝ կլինի, կլինի» : Նրա կարծիքով՝ ֆեդերացիան արհեստական խոչընդոտներ է ստեղծել իր համար։Մինչդեռ` fեդերացիայի նախագահ Արթուր Հարությունյանը «Ազատության» հետ զրույցում պնդեց՝ խնդիրը զուտ կազմակերպչական է։ Նոր դահուկների տրամադրումն էլ, ըստ նրա, ուշացել է, քանի որ դժվար է դրանք արագորեն Հարավային Կորեա հասցնել: «Մենք հիմա ինչ անենք, որ Փհենչանը Եվրոպայում չէ, եթե Եվրոպայում լիներ, մի 4 ժամվա մեջ կբերեինք»: Ֆեդերացիայի նախագահի խոսքով՝ հավաքականի դահուկորդները միշտ էլ ապահովված են եղել դահուկներով։Ձմեռային պլիմպիադայի հայաստանյան մասնակից Աշոտ Կարապետյանը կմրցի փետրվարի 22-ին։ Ըստ Հայաստանի ազգային օլիմպիական կոմիտեի՝ մարզիկի նոր դահուկներն արդեն Փհենչհանի ճանապարհին են։ Այսօր Հայաստանի ազգային օլիմպիական կոմիտեի տարածած հայտարարությունում ասվում է, որ կոմիտեի նախագահ Գագիկ Ծառուկյանի հանձնարարությամբ և աջակցությամբ Աշոտ Կարապետյանի համար անմիջապես ձեռք են բերվել օլիմպիական չափորոշիչներին համապատասխան նոր դահուկներ, «իսկ մնացած հարցեը կքննվեն և կպարզաբանվեն պատվիրակության վերադարձից անմիջապես հետո»։  "
Սպորտ,"Փհենչհանի խաղերը մեկնարկեցին, մինչ այդ մերժվեց 47 ռուս մարզիկների հայցը "," Հարավկորեական Փհենչհանում ձմեռային օլիմպիական խաղերի բացման հանդիսավոր արարողությունից ժամեր առաջ Սպորտի հարցերով միջազգային արբիտրաժային դատարանը հրապարակեց ռուսաստանցի որակազրկված մարզիկների բողոքարկման հայցով վճիռը, որով մերժեց 47 ռուսաստանցիների հայցը: Վերջիններս վիճարկում էին Միջազգային օլիմպիական կոմիտեի՝ իրենց մասնակցությունն արգելող որոշումը:Այսպիսով՝ ռուսաստանցի 45 մարզիկ և երկու մարզիչ չկարողացան ապացուցել, որ ՄՕԿ-ի արգելող որոշումը խտրականության արդյունք է, շինծու կամ անարդար, ինչպես նշված էր հայցում: Դեկտեմբերին, հիշեցնենք, Միջազգային օլիմպիական կոմիտեն արգելել էր Ռուսաստանի հավաքականի մասնակցությունը ձմեռային օլիմպիական խաղերին: Որոշումը պատճառաբանվել էր Սոչիում 2014 թվականին անցկացված ձմեռային օլիմպիադային նախորդած շրջանում խթանիչների համատարած (և պետական աջակցությամբ) օգտագործման հանգամանքով:ՄՕԿ-ը հաղորդել էր նաև, որ խթանիչներ չօգտագործած ռուսաստանցի մարզիկները կարող են օլիմպիադային մասնակցել միայն ՄՕԿ-ի դրոշի ներքո: Նրանց հաղթանակի դեպքում Ռուսաստանի օրհներգը չի հնչի և պետական դրոշը չի բարձրացվի: ՄՕԿ-ը և Հակադոպինգային համաշխարհային գործակալությունն այսօր ողջունել են դատարանի վճիռը՝ այն գնահատելով որպես «աջակցություն դոպինգի դեմ պայքարին»: «Այդ որոշումը կայացվել է հանուն մարզիկների և բոլոր այն մարդկանց, ովքեր զբաղվում են մաքուր սպորտով»,- այսօր հայտարարել է գործակալության նախագահը:Կրեմլը, մինչդեռ, ափսոսանք է հայտնել Սպորտի հարցերով միջազգային արբիտրաժային դատարանի վճռի կապակցությամբ: Ռուսաստանի նախագահի խոսնակ Դմիտրի Պեսկովն ասել է, թե Մոսկվան դեռ կվերադառնա այդ հարցին, բայց «նախ՝ ավելի կարևոր է մարզիկներին աջակցելը»: Ռուսաստանյան սպորտի ոլորտը համակարգող փոխվարչապետ Վիտալի Մուտկոն էլ հայտարարել է՝ «թեև դատարանի վճիռը սպասելի և հասկանալի է, այդուհանդերձ ցավալի է»: Այսօր մեկնարկած 23-րդ ձմեռային օլիմպիական խաղերին մասնակցում է 92 երկիր, որոնցից վեցը՝ Կոսովոն, Մալայզիան, Նիգերիան, Սինգապուրը, Էկվադորը և Էրիթրեան՝ առաջին անգամ: Հայաստանն այս խաղերում ներկայացնում են երեք մարզիկներ՝ դահուկավազորդներ Միքայել Միքայելյանն ու Կատյա Գալստյանը, լեռնադահուկորդ Աշոտ Կարապետյանը:Երկար դադարից հետո առաջին անգամ օլիմպիադիային մասնակցում է նաև Հյուսիսային Կորեան, որի պատվիրակությունը գլխավորում է Գերագույն ժողովի նախագահության նախագահ Կիմ Յոն Նամը: Նա համարվում է երկրի, այսպես ասած՝ «արարողակարգային» ղեկավարը: Ի դեպ՝ խաղերի բացմանը մասնակցում է նաև Հյուսիսային Կորեայի առաջնորդի հարազատ քույրը՝ Կիմ Յո Չժոնը: Նա Հյուսիսային Կորեայում իշխող գերդաստանի առաջին ներկայացուցիչն է վերջին 60 տարվա ընթացքում, ով այցելում է Հարավային Կորեա: Նրան այնտեղ ողջունել են երկրի նախագահն ու առաջին տիկինը:Օլիմպիական խաղերին Փհենյանի մասնակցության որոշումը վերլուծաբանները գնահատում են որպես կարևոր քայլ՝ երկու հարևան երկրների հարաբերություններում առկա աննախադեպ լարվածության թուլացման ուղղությամբ: Բացման արարողությանը կորեական երկու պետությունների մարզիկները մասնակցելու են մեկ՝ «վերամիավորման դրոշի» ներքո, որի վրա պատկերված է կորեական թերակզու բաց կապույտ ուրվագիծը: Հարավկորեական Փհենչհանը օլիմպիական խաղերը հյուընկալելու իրավունք է ստացել երրորդ փորձից, 2010 թվականին զիջելով Վանկուվերին, 2014-ին՝ Սոչիին: Հարավային Կորեայի մայրաքաղաք Սեուլից 130 կիլոմետր հեռավորության վրա գտնվող այս գյուղաքաղաքում ձմեռը երկար և ձյունառատ է լինելում, ինչն իդեալական պայմաններ է ապահովում ձմեռային մարզաձևերի համար: Սակայն շատերին այստեղ մտահոգում է ոչ թե եղանակը, այլ այն, որ հյուսիսկորեական սահմանը գտնվում է ընդամենը մի քանի տասնյակ կիլոմետր հեռավորության վրա:  "
Սպորտ,Նախագահը Երևանում ընդունել է ՖԻՖԱ-ի աշխարհի առաջնության գավաթը," Նախագահ Սերժ Սարգսյանն չորեքշաբթի երեկոյան Սպենդիարյանի անվան օպերայի և բալետի ազգային ակադեմիական թատրոնում մասնակցել է ՖԻՖԱ-ի աշխարհի առաջնության գավաթի ընդունման հանդիսավոր արարողությանը: Սարգսյանը միջոցառման վայր է եկել ֆուտբոլասեր թոռնիկի՝ փոքրիկ Սերժի հետ միասին, փոխանցում է նախագահի պաշտոնական կայքէջը։ Ընդունված արարողակարգի համաձայն, ըստ որի՝ գավաթի միջազգային շրջագայության ժամանակ հյուրընկալող երկրում այն ընդունում են երկրների ղեկավարները և ՖԻՖԱ-ի աշխարհի առաջնության չեմպիոնները, նախագահ Սերժ Սարգսյանը ոսկե գավաթը ընդունել է 1998 թվականի ՖԻՖԱ-ի աշխարհի առաջնության չեմպիոն Ֆրանսիայի ազգային հավաքականի կազմում հանդես եկած Քրիստիան Կարամբյոյից:«Հայաստանի համար մեծ պատիվ է տեսնել Ձեզ, պարո՛ն Կարամբյո, Հայաստանում և, իհարկե, հիանալ այս գավաթով, որի համար հռչակավոր մարդիկ պայքարել են և դեռևս պայքարելու են», - իր ելույթում ասել է նախագահ Սերժ Սարգսյանը. - «Ես վստահ եմ, որ բոլոր երիտասարդները, երեխաները, դիտելով ֆուտբոլ, մտքներում ասում են՝ որքան լավ է առողջ ապրելակերպով կյանք վարելը: Ուզում եմ շնորհակալություն հայտնել այս գաղափարի հեղինակներին և, իհարկե, իրականացնողներին: Սա ևս շատ լավ առիթ է, որպեսզի խոսենք այս խաղի կարևորության մասին, որպեսզի կարողանանք միավորել բոլոր ֆուտբոլասերներին: Ֆուտբոլիստները դժվար են միավորվում, որովհետև նրանք ստիպված են տարբեր թիմերում խաղալ և իրենց թիմերի հեղինակությունն ու շահը պաշտպանել, բայց խաղից հետո նրանք միավորված են: Միավորված ենք նաև մենք՝ ֆուտբոլասերներս: Ես հաճույքով սպասում եմ ամռանը, երբ կսկսվի աշխարհի հերթական առաջնությունը, վստահ եմ՝ նաև դուք: Հաճույքով դիտելու եմ հնարավորինս կարևոր խաղերը և գրեթե վստահ եմ, որ հնարավորություն եմ ունենալու դա անել մարզադաշտում, իսկ մնացած մասը՝ հեռուստացույցի առջև»։Ֆուտբոլի ամենանշանավոր մրցանակը՝ ոսկե գավաթը, արդեն 4-րդ անգամ է ուղևորվում միջազգային շրջագայության, որը կտևի 220 օր և կներառի ավելի քան 50 երկիր, որից 24-ում գավաթը ներկայացվելու է առաջին անգամ, այդ թվում՝ Հայաստանում:Արարողության ավարտին ՖԻՖԱ-ի ներկայացուցիչ Լուկաս Ռախովը Նախագահ Սարգսյանին Ֆուտբոլի միջազգային ֆեդերացիայի կողմից նվիրել է ոսկե գավաթի փոքր կրկնօրինակը, իսկ Հայաստանում Բրազիլիայի դեսպան Աժեմար դե Մենդոնսա Սանկտոսը Հանրապետության Նախագահին է փոխանցել լեգենդար ֆուտբոլիստ Պելեի կողմից ուղարկված ֆուտբոլային շապիկը՝ նրա ինքնագրով:Միջոցառմանը Հայաստանի նախագահը խոսել է նաև Հայաստանի ֆուտբոլի հավաքականի ավագ, վերջերս Լոնդոնի «Արսենալ» տեղափոխված Հենրիխ Մխիթարյանի մասին։ «Պատահական չէ, որ ֆուտբոլային աստղերին երկրպագում են հարյուր միլիոնավոր մարդիկ: Եվ այդ մարդիկ մեզ բավականություն են պատճառում, այդ մարդիկ իրենց երկրները ճանաչելի են դարձնում: Իհարկե, ֆուտբոլը քաղաքականացված չէ, բայց այդ մարդիկ մեծ հաշվով քաղաքականությունն էլ են որոշում: Մենք դա շատ լավ գիտենք մեր Հենրիխ Մխիթարյանի օրինակով: Վստահ եմ, որ գոնե այս պահին աշխարհում չկա երկրորդ հայը, որ կարողանա այդքան ճանաչելի դարձնել մեր ժողովրդին: Մենք Հենրիխին, իհարկե, հաջողություն ենք մաղթում: Վստահ եմ, որ այստեղ հավաքվածների մեծ մասը դիտել է վերջին խաղը՝ Հենրիխի մուտքը «Արսենալ»: Կարծում եմ՝ հաջողված խաղ էր: Սա, վստահ եմ, որ նոր կարիերայի սկիզբն է: Թող Հենրիխն իմանա, որ բոլորս իրեն հաջողություն ենք մաղթում, որ բոլորս հոգով, սրտով իր հետ ենք, և նա դեռևս շատ անելիքներ ունի: Հենրիխը մեր հավաքականի ավագն է, առաջատարը, և մեր հավաքականի մնացած տղաներն էլ են մեր երիտասարդների համար ծառայում են որպես օրինակ, ինչը շատ կարևոր հանգամանք է»,- ասել է նա։  "
Սպորտ,Ֆուտբոլի աշխարհի առաջնության գավաթն առաջին անգամ բերվել է Հայաստան," «Սա հնարավորություն է տալիս բոլոր երեխաներին երազանքն իրականություն դարձնել, և ես ուզում եմ քաջալերել ավագին՝ Հենրիխ Մխիթարյանին, որ իր ազգային թիմով խաղա և վստահություն ձեռք բերի, հաջորդ անգամ հաղթահարելու աշխարհի գավաթի որակավորման փուլը: Եվ այստեղ գալով հույս ունենք, որ զարկ կտանք ֆուտբոլի տարածմանը Հայաստանում, և իհարկե, ՖԻՖԱ-ի մրցաշարում խաղալու հնարավորություն կլինի», - ասաց նա: Ֆուտբոլի աշխարհի առաջնության ոսկե գավաթի շրջագայությունն աշխարհի տարբեր երկրներով սկսվել է դեռևս 2006 թվականին: Առաջին անգամ գավաթն այցելել է 29 երկիր՝ ավելի քան 175 հազար երկրպագուի հնարավորություն տալով լուսանկարվել դրա հետ: 2010 թվականին գավաթը եղավ 84 երկրում, իսկ 2014-ին՝ 90 երկրում՝ մեկ միլիոնից ավելի երկրպագուի հնարավորություն տալով լուսանկարվել:Այս տարվա ֆուտբոլի աշխարհի առաջնության գավաթի շրջագայության սկիզբը մեկնարկեց Ռուսաստանից: 2018 թվականի մայիսին ոսկեզօծ գավաթի շրջագայությունը կավարտվի, այցելելով 91 քաղաք: Ոսկեզօծ գավաթի նկատմամբ հատուկ հսկողություն էր սահմանված: Ազատության հրապարակում հերթեր էին գոյացել․ հայ ֆուտբոլասերները հավաքվել էին գավաթը տեսնելու և լուսանակրվելու համար: «Տպավորությունները շատ լավն են, քանի որ Հայաստանում աննախադեպ բան է տեղի ունենում», - «Ազատության» հետ զրույցում ասաց երկրպագուներից մեկը:«Կցանկանայի Մխիթարյանը մեր թիմով արժանանար էս գավաթին, ես էլ կողքը կանգնած նկարվեի», - հավելեց մեկ ուրիշը:Այսօր ավելի ուշ նախագահ Սերժ Սարգսյանը ևս մասնակցել է ՖԻՖԱ-ի աշխարհի առաջնության գավաթի ընդունման հանդիսավոր արարողությանը: Սարգսյանը միջոցառման վայր է եկել ֆուտբոլասեր թոռնիկի՝ փոքրիկ Սերժի հետ միասին, փոխանցում է նախագահի պաշտոնական կայքէջը։ Ընդունված արարողակարգի համաձայն, ըստ որի՝ գավաթի միջազգային շրջագայության ժամանակ հյուրընկալող երկրում այն ընդունում են երկրների ղեկավարները և ՖԻՖԱ-ի աշխարհի առաջնության չեմպիոնները, նախագահ Սերժ Սարգսյանը ոսկե գավաթը ընդունել է 1998 թվականի ՖԻՖԱ-ի աշխարհի առաջնության չեմպիոն Ֆրանսիայի ազգային հավաքականի կազմում հանդես եկած Քրիստիան Կարամբյոյից:Ֆուտբոլի աշխարհի 21-րդ առաջնությունը 2018 թվականին կկայանա Ռուսաստանի 11 քաղաքների 12 մարզադաշտերում: Մեկամսյա առաջնության մեկնարկը կտրվի հունիսի 14-ին: "
Սպորտ,"Ուեյն Ռունի. «Մխիթարյանը շատ տաղանդավոր մարզիկ է, նա Մանչեստրում չուներ նախկին ազատությունը» "," Հենրիխ Մխիթարյանի երկրպագուները ոգևորությամբ են արձագանքել նրա՝ «Մանչեստր Յունայթեդից» «Արսենալ» տեղափոխմանը և հավատում են, որ Մխիթարյանը հաջողությամբ կխաղա Լոնդոնում: Եվ այնուամենայնիվ, փորձում են հասկանալ՝ «Ի՞նչ հանգամանքների բերումով է ձախողվել նրա երկրորդ խաղաշրջանը Մանչեստրում»:Այդ թիմի և Անգլիայի հավաքականի երբեմնի գերաստղ Ուեյն Ռունին, ով հիմա «Էվերտոնում» է, հայտնել է կարծիք, որի հետ հայ ֆուտբոլիստի երկրպագուների մեծ մասը համաձայն է: Նա ասել է, թե «Մանչեստր Յունայթեդում» Մխիթարյանի ազատությունը սահմանափակված էր:Անցյալ տարի այս օրերին Հենրիխ Մխիթարյանը «Մանչեստր Յունայթեդի» թիվ մեկ աստղերից էր: Երկրպագուները նրա մասին երգեր էին երգում, նրա գոլերը ճանաչվում էին շաբաթվա և ամսվա լավագույն գոլեր: Խաղընկերները՝ Զլատաբ Իբրահիմովիչը, Ուեյն Ռունին, Անդրես Հերրերան, Վալենսիան և Պոլ Պոգբան հիացմունքով էին խոսում Հենրիխի մասին: Սակավաժպիտ Ժոզե Մոուրինյոն էլ ցույց էր տալիս, թե գոհ է, ասելով՝ միշտ պնդել է, որ Մխիթարյանը լավ ֆուտբոլիստ է: Հետո եղավ պայքար Եվրոպայի լիգայի գավաթի համար ու փայլուն հաղթանակ, որի կերտողներից մեկը հենց Մխիթարյանն էր:Թվում էր, թե նրա ապագան հուսալի է ու երաշխավորված, և կարելի է մոռանալ 2016-ի աշնան անհաջողությունները: Բայց 2017-ի աշնանը վերստին ճգնաժամային եղավ, ընդ որում այնքան ծանր, որ Մխիթարյանը տեղափոխվեց «Արսենալ», շատ հայտնի և հեղինակավոր ակումբ, որը, սակայն, հաղթանակների վիճակագրությամբ էապես զիջում է «Մանչեստր Յունայթեդին»:Տեղափոխվելուց հետո Մխիթարյանը նորից ցույց տվեց ազատ, չկաշկանդված, ստեղծարար խաղ: Ուեյն Ռունին, ով, հավանաբար, արդեն թևակոխում է իր ֆուտբոլային կարիերայի ավարտական փուլը և երկամյա պայմանագրով խաղում է իր պատանեկության ակումբում՝ «Էվերտոնում», իր նկատառումներն է հայտնել «Sky Sport» հեռուստակայանի հետ զրույցում:«Կարծում եմ, նա հայտնվել է ճիշտ տեղում, որտեղ կարող է բացվել, ես նրան տեսել եմ անցյալ տարի մարզումների ընթացքում, նա շատ տաղանդավոր խաղացող է»,- ասել է Ռունին: Նրա համոզմամբ, Մխիթարյանը չկարողացավ լիովին դրսևորվել «Մանչեստր Յունայթեդում»:Հայաստանում էլ Հենրիխ Մխիթարյանի բազմաթիվ երկրպագուներն էլ դժգոհ էին, քանի որ Ժոզե Մոուրինյոն շատ հաճախ էր նրան փոխարինում, կամ նույնիսկ չէր հայտավորում թիմի կազմում: Ընդհանուր հաշվով՝ Մխիթարյանը «Մանչեստր Յունայթեդում» անցկացրած 18 ամիսների ընթացքում 26 անգամ է խաղացել պրեմիեր լիգայի մրցաշարում:«Ես կարծում եմ, որ նա «Մանչեստր Յունայթեդում» չէր ստանում այն ազատությունը, որին ձգտում էր, չուներ այն հնարավորությունը, որը տրվել էր Դորթմունդում: Մաչեստրոմ նրա խաղը տարբերվում էր Դորթմունդի խաղաոճից»,- ասել է Ռունին և ավելացրել. «Իսկ «Արսենալում» նա շրջապատված է արագ տեղաշարժվող ֆուտբոլիստներով, նա կստեղծի գոլային պահեր և գոլեր կխփի»:Ի դեպ, «Արսենալը» երկրպագուների շրջանում հարցում է անցկացրել: «Հավատու՞մ եք, որ Օբամեյանգն ու Մխիթարյանը կնպաստեն թիմի հաջողությանը», Հարցվածների 85 տոկոսը այս հարցին դրական է պատասխան է տվել: «Արսենալի» երկրպագուները նույնիսկ այսպիսի տողերով մի երգ են հյուսել՝ «Մենք Սանչեսին ենք ծախել, բայց դա նշանակություն չունի, մենք ունեն Օբամեյանգ և Մխիթարյան»:Անգլիացի անվանի նախկին ֆուտբոլիստ, ներկայումս մարզական մեկնաբան Գարթ Քրուքսի համոզմամբ, Մխիթարյանն ու Օբամեյանգը, հավանաբար, համաձայնեցրել են իրենց գործողությունները, ցանկանալով նույն ժամանակաշրջանում միասին հայտնվել «Արսենալում»: «Ինձ համար ակնհայտ է, որ նրանք այդ հարցը միասին քննարկել են, մեկի քայլերն ազդել են մյուսի քայլերի վրա»,- ասել է Քրուքսը:  "
Սպորտ,"«Արսենալ»-ը 5:1 հաշվով հաղթեց «Էվերտոն»-ին, Մխիթարյանը երեք գոլային փոխանցման հեղինակ դարձավ"," Անգլիայի Պրեմիեր լիգայի մրցաշարի 26-րդ տուրում շաբաթ երեկոյան Լոնդոնում հյուրընկալելով Լիվերպուլի «Էվերտոն»-ին՝ «Արսենալ»-ը 5:1 խոշոր հաշվով հաղթանակ տարավ:Հայաստանի ֆուտբոլի ազգային հավաքականի ավագ Հենրիխ Մխիթարյանը խաղադաշտ դուրս եկավ «Արսենալ»-ի մեկնարկային կազմում և երեք գոլային փոխանցման հեղինակ դարձավ, որոնցից մեկն իրացրեց Դորտմունդի «Բորուսիա»-ից լոնդոնյան ակումբ տեղափոխվելուց հետո այսօր առաջին անգամ դաշտ դուրս եկած Պիեռ-Էմերիկ Օմաբեյանգը:«Արսենալ»-ի կազմում երեք գոլի հեղինակ դարձավ Աարոն Ռեմսին (6-րդ, 19-րդ, 74-րդ րոպեներ), մեկական՝ Լորեն Կոսչիելնին (14-րդ րոպե) և Օբամեյանգը (37-րդ րոպե), ով, հիշեցնենք, Մխիթարյանի հետ ժամանակին խաղացել է «Բորուսիա»-ում։ «Էվերտոն»-ի կազմում միակ գոլը 64-րդ րոպեին խփեց Դոմինիկ Կալվեր-Լյուինը։Մխիթարյանը երկրորդ խաղն անցկացրեց «Արսենալ»-ում և առաջինը՝ թիմի մեկնարկային կազմում: Հայ ֆուտբոլիստի և լոնդոնյան ակումբի միջև երկարատև պայմանագրի ստորագրման մասին պաշտոնապես հայտարարվել է հունվարի 22-ին:Այս հաղթանակից հետո «Արսենալ»-ը շարունակում է 6-րդ հորիզոնականը զբաղեցնել Պրեմիեր լիգայի մրցաշարային աղյուսակում, սակայն ընդհուպ մոտեցավ առաջատար հնգյակին:  "
Սպորտ,Արսեն Վենգերը Հենրիխ Մխիթարյանի ու Պիեռ Էմերիկ Օբամեյանգի հետ մեծ հույսեր է կապում ," «Արսենալի» գլխավոր մարզիչը չի բացառում, որ վաղը «էվերտոնի» հետ հանդիպմանը կարող է միաժամանակ խաղադաշտ դուրս բերել իր հաձակողական քառյակի բոլոր անդամներին՝ Դորտմունդից եկած Օբամեյանգին, Մանչեսթրից իր թիմ տեղափոխված Մխիթարյանին, Օզիլին ու Լաքազեթին: «Այդպիսի հնարավորություն միշտ կա, կգնա՞մ ես դրան.... գուցե, կարծում եմ՝ այո, հնարավոր է, որ այդպես էլ լինի»,- ասել է Արսեն Վենգերը:Այսօր, խոսելով «Արսենալի» կնքած վերջին գործարքների ու ակումբ եկած նոր ֆուտբոլիստների մասին, Վենգերը նշել է․ «Այս դժվարին փուլը հաջողությամբ ավարտելուց հետո կարող ենք արդեն կենտրոնանալ հաղթանակների ու մրցակցության վրա»: Ընդ որում, «Արսենալի» երկարամյա մարզիչը չի թաքցրել՝ մեծ հույսեր է կապում Հենրիխ Մխիթարյանի ու Պիեռ Էմերիկ Օբամեյանգի հետ, որոնց հաջող համագործակցությունն ու ընկերությունը սկսվել է դեռ Դորտմունդի «Բորոսիայում»:«Հույս ունեմ, որ նրանք կրկին հաջողություններ կարձանագրեն: Նրանք խաղացել են իրար հետ, լավ ճանաչում են միմյանց և հաջող փուլ են անցել միասին: Մենք հարձակողական թիմ ենք, այդ իսկ պատճառով հուսով եմ, որ նրանք կարող են վերստեղծել այն հիանալի փոխըմբռնումը, որ ունեին Դորտմունդում»,- ասել է Արսեն Վենգերը:Մխիթրյանն ու Օբամեյանգը Դորտմունդի «Բորուսիայում» 3 խաղաշրջան են անցկացրել՝ դառնալով տասնյակ գոլերի հեղինակներ: Վերջին համատեղ խաղաշրջանի ընթացքում՝ 2015-16 թվականներին, երկու ֆուտբոլիստները միասին 106 միավոր էին հավաքել «գոլ+փոխանցում» համակարգով, ինչը փորձագետները գերազանց արդյունք են համարում: Հենց այդ հաջող խաղաշրջանից հետո էր, որ Մխիթարյանը տեղափոխվեց «Մանչեսթր Յունայթեդ»՝ մինչ 28-ամյա գաբոնացին ստիպված էր ևս մեկուկես տարի սպասել՝ Պրեմիեր լիգա հասնելու ու նրան միանալու համար:«Հրաշալի է, որ կրկին միասին ենք, եղբայր»,- ողջունելով Օբամեյանգին, «Ինստագրամում» գրել է Մխիթարյանը: Օբամեյանգն էլ, իր հերթին, «Արսենալի»կազմում տված առաջին իսկ հարցազրույցում խոսել է հին ընկերոջ մասին, նշելով․ «Ես իսկապես երջանիկ եմ, որ այստեղ եմ՝ «Արսենալում» և կարող եմ միանալ Միկիին նույն թիմում: Իսկապես երջանիկ եմ, որ այս հզոր ակումբում եմ, որը մեծ պատմություն և Թիերի Անրիի նման հզոր խաղացողներ ունի»:Բրիտանական մամուլը, վերլուծելով լոնդոնյան ակումբի վերջին համալրումները, փաստում է․ «Հիմա արդեն Մխիթարյանի ու Օբամեյանգի հետ «Արսենալը» կարող է վերագտնել արագ ֆուտբոլի զգացումը»: «Օբամեյանգին թերագնահատում են, երբ նրան առանձնացնում են միայն արագության համար»,- գրում է «Գարդիանի» մարզական մեկնաբանը, մանրամասնելով՝ ճիշտ պահին ճիշտ տեղում հայտնվելու և թիմակիցների հետ համագործակցելու ունակությունն ու գոլերի հոտառությունը Օբամեյանգին շատ ավելի արժեքավոր են դարձնում:«Նրա արագաշարժությունը պետք է որ ուժեղ ազդեցություն ունենա «Արսենալի» հարձակումների վրա: Մյուս ակնհայտ նպաստավոր հանգամանքն էլ այն է, որ ակումբում կրկին ստեղծվում է Օբամեյանգ-Մխիթարյան դաշինքը, որի արդյունավետությունն ու հաջողությունն արդեն ապացուցված է»,- արձանագրում է «Գարդիանի» մարզական մեկնաբանն ու շարունակում․ «Դորտմունդում այդ երկու խաղացողների համագործակցությունը բեղմնավոր էր, և հիմա կարող է հետ բերել Արսեն Վենգերի երբեմնի՝ բարձր արագությամբ խաղաոճը»: "
Սպորտ,Արբիտրաժային դատարանը բավարարել է 28 ռուս մարզիկների բողոքը ընդդեմ ՄՕԿ-ի," Լոզանում գտնվող մարզական արբիտրաժային դատարանը բավարարել է 28 ռուս մարզիկների վերաքննիչ բողոքն ու չեղարկել Միջազգային օլիմպիական կոմիտեի (ՄՕԿ) որոշումը, որով նրանք ցմահ զրկվել էին Օլիմպիական խաղերին մասնակցելու իրավունքից:Դատարանը նաև վերականգնել է «արդարացված» մարզիկների՝ Սոչիում 2014 թվականին արձանագրած արդյունքները, պարտավորեցնելով վերադարձնել նրանց մեդալները:Դատարանի որոշմամբ, ՄՕԿ-ի ներկայացրած ապացույցները բավարար չեն՝ հաստատելու, որ այդ մարզիկները խախտել են հակադոպինգային կանոնները: Ընդհանուր առմամբ, միջազգային դատարան էին դիմել 42 ռուս մարզիկներ, որոնք պատժվել էին խթանիչներ օգտագործելու մեղադրանքով: 11-ի դեպքում միջազգային դատարանը մեղմել է Միջազգային օլիմպիական կոմիտեի որոշումը՝ նրանք բաց կթողնեն Փհենչհանում կայանալիք խաղերը, սակայն կկարողանան մասնակցել հաջորդ օլիմպիադաներին:Ռուսաստանի օլիմպիական կոմիտեին այս որոշումը չի վերաբերում՝ կոմիտեն չի կարող ներկա լինել Հարավային Կորեայում փետրվարի 9-ին մեկնարկող ձմեռային Օլիմպիական խաղերին: Այս պահին գոնե, հասկանալի չէ նաև՝ արդյոք «արդարացված» մարզիկները կմեկնե՞ն Կորեա, թե՞՝ ոչ։«Մենք ակնկալում ենք, որ ՄՕԿ-ը անհապաղ հաշվի կառնի արբիտրաժային դատարանի այս որոշումը և թույլ կտա մեր մարզիկներին մասնակցել Օլիմպիական խաղերին», - հայտարարել է Ռուսաստանի սպորտի հարցերով նախարար Պավել Կոլոբկովը։ՄՕԿ-ը, սակայն, հայտարարել է, թե արբիտրաժային դատարանի որոշումը ամենևին էլ չի նշանակում, որ այդ 28 մարզիկները կկարողանան մասնակցել ձմեռային 18-րդ Օլիմպիական խաղերին։ Միջազգային օլիմպիական կոմիտեն մտադիր է ուսումնասիրել արբիտրաժային դատարանի որոշումը և հնարավոր է բողոքարկի այն, ասված է ՄՕԿ-ի տարածած որոշման մեջ։Ինչ վերաբերում է Ռուսաստանի օլիմպիական թիմին, ապա ՄՕԿ-ի տարածած հաղորդագրության համաձայն՝ դեկտեմբերի 5-ի որոշումը մնում է ուժի մեջ, և ռուսաստանցի մարզիկները կկարողանան մասնակցել խաղերին միայն ՄՕԿ-ի հրավերի դեպքում, արգելված է նաև Ռուսաստանի դրոշը, իսկ մարզիկները մասնակցում են խաղերին չեզոք՝ Օլիմպիական դրոշի ներքո։Ռուսաստանցի մարզիկները Փհենչհան են մեկնել երեկ, ճանապարհելիս՝ Ռուսաստանի նախագահը ներողություն է խնդրել նրանցից: «Մենք ներողությունից ենք խնդրում, որ չկարողացանք ձեզ պաշտպանել: Բոլորը հասկանում են, թե որքան դժվար է այսօր հասնել բարձրագույն նվաճումների: Դա կրկնակի բարդ է, երբ սպորտը խառնում են որոշակի իրադարձությունների ու երևույթների, քաղաքականության կամ այլ բաների հետ», - երեկ հայտարարել է Վլադիմիր Պուտինը, ով ևս մեկ անգամ կրկնել է, որ Ռուսաստանը միշտ պաշտպանել և աջակցել է մաքուր սպորտի գաղափարին։Ռուսաստանում մեծ ցավով էին ընդունել ՄՕԿ-ի դեկտեմբերի 5-ի որոշումը, իրեն մարզական երկիր համարող Ռուսաստանի համար սա ցավոտ ապտակ էր հատկապես Սոչիի ձմեռային Օլիմպիական խաղերից հետո։ Սակայն Պուտինի հայտարարությունից հետո, որ, այդուամենայնիվ, Ռուսաստանը չի արգելելու իր մարզիկներին մասնակցել այդ խաղերին, ավելին՝ աջակցելու է նրանց, կրքերը փոքր-ինչ հանդարտվեցին։ "
Սպորտ,Այսօր նախատեսված է Մխիթարյանի առաջին ելույթը «Արսենալի» կազմում ," Անգլիական պրեմիեր լիգայի 25-րդ տուրում այսօր երեկոյան Երևանի ժամանակով 23-ն անց 45-ին սկսվելու է մի խաղ, որը, հավանաբար, բոլոր հայ ֆուտբոլասերների ուշադրության կենտրոնում կլինի: Լոնդոնի «Արսենալը» Ուելսում՝ Սուոնզի քաղաքում հյուրընկալվելու է «Սուոնզի Սիթիին»: ​«Սուոնզին» տվյալ պահին մրցաշարային աղյուսակի վերջին՝ 20-րդ տեղում է և վաստակած 20 միավորով համարվում է պրեմիեր լիգայից դուրս մնացողների հիմնական թեկնածուներից: Ենթադրվում է, որ այսօր «Արսենալի» կազմում դաշտ դուրս կգա Հայաստանի հավաքականի աստղ Հենրիխ Մխիթարյանը, ով վերջերս հեռացել է «Մանչեստեր Յունայթեդից»:«Արսենալը» «Սուոնզիի» հետ անցկացրած վերջին հինգ հանդիպումներից չորսում առավելության է հասել, ընդ որում վերջին երեք խաղերում անընդմեջ է հաղթել: Ուշագրավ ևս մեկ վիճակագրական ցուցանիշ՝ պրեմիեր լիգայում վերջին տեղը գրավող թիմերի հետ անցկացրած վերջին 34 հանդիպումներում «Արսենալը» միայն մեկ անգամ է պարտվել․ դա տեղի է ունեցել 2011 թվականին, երբ զինագործները 3-4 հաշվով զիջել են «Բլեքբորն Ռովերսին»:Այսպիսով, «Արսենալի» երկրպագուները, որոնց ճամբարին են միացել նաև բազմաթիվ հայ ֆուտբոլասերներ, կարող են հաղթանակ ակնկալել, և իսկապես կա այդ հավանականությունը: Բայց անգլիական պրեմիեր լիգան հենց նրանով է տարբերվում է ֆուտբոլային շատ լիգաներից՝ որ այստեղ կատաղի պայքար կարող է ընթանալ ցանկացած խաղում: Դա է պրեմիեր Լիգայի հմայքը:«Սուոնզի Սիթին» անցած տուրում 1-0 հաշվով առավելության է հասել «Լիվերպուլի» նկատմամբ և այսօր էլ ամեն ինչ կանի աղյուսակի վտանգավոր գոտուց հեռանալու համար: Երկու ակումբների մարզիչները խաղի նախօրեին ընդգծված հարգանքով են խոսել միմյանց մասին: «Սուոնզիի» մարզիչ, պորտուգալացի նախկին կենտրոնական պաշտպան Կարլոս Կարվահալն ասել է, որ «Արսենալը» պրեմիեր լիգայի և ընդհանրապես ամբողջ աշխարհի լավագույն թիմերից մեկն է:«Մենք կռիվ ենք տալու, ամեն ինչ կանենք, որ գտնենք նրանց գործողություններն արգելափակելու լավագույն ուղիները և օգտագործենք հնարավոր թուլությունները»,- ասել է Կարվահալը: «Արսենալի» մարզիչն էլ ացած տուրին է անդրադարձել, ասելով, որ «Լիվերպուլը» շատ վտանգավոր ակումբ է, ունի փայլուն հարձակում, բայց այդպես էլ չկարողացավ գոլ խփել «Սուոնզիին»: «Դա շատ լուրջ ահազանգ է մեր թիմի համար, մենք պարտավոր ենք բացարձակ հարձակողական մարտավարություն կիրառել»,- ասել է Արսեն Վենգերը: Անցած ուրբաթ օրը նա գովեստով է խոսել հայազգի աստղի մասին, ասելով, որ ակումկում դեռ նրան ձեռք բերելուց առաջ գիտեին՝ Մխիթարյանը ֆանտաստիկ խաղացող է, իսկ հիմա արդեն ավելի լավ են պատկերացնում, թե դաշտի կոնկրետ որ հատվածում կխաղա: «Հենրիխ Մխիթարյանը կարող է արդյունավետ խաղալ կիսապաշտպանների բոլոր դիրքերում»,- ասել է Վենգերը:Հենրիխ Մխիթարյանն այսօրվա հանդիպման կապակցությամբ ասել է, որ անհամբերությամբ է սպասում հարձակողական ֆուտբոլ խաղալու հնարավորությանը: Անգլիացի մարզական մեկնաբանների կարծիքով, այդ հայտարարության մեջ կա «Մանչեստեր Յունայթեդի» մարզչին հասցեագրված անուղղակի ուղերձ-կշտամբանք:Անգլիայի պրեմիեր լիգայում չեմպիոնի հարցը գործնականում լուծվել է, «Մանչեստեր Սիթին» 65 միավորով առաջին տեղում է, երկրորդ հորիզոնականը 53 միավորով զբաղեցնում է նույն քաղաքը ներկայացնոող «Յունայթեդը»: Ոխերիմ մրցակիցներ են ոչ միայն Մանչեստերի երկու ակումբները, այլև 21-րդ դարի աշխարհի լավագույն մարզիչների ցանկում մշտապես ընդգրկվող կատալոնացի Պեպ Գուարդիոլան և պորտոգալացի Ժոզե Մոուրինյոն:Վերջինս, թերևս, գիտակցում է, որ 12 միավորի տարբերությունը սոսկ տեսականորեն է հաղթահարելի: "
Սպորտ,Հայաստանի հավաքականը մեդալների հույս չունի," Ուղիղ երկու շաբաթից Հարավային Կորեայի Փհենչհան քաղաքում մեկնարկող ձմեռային օլիմպիական խաղերին Հայաստանի հավաքականը երեք մասնակից կունենա։ Դահուկավազքում Հայաստանը կներկայացնեն Շիրակի մարզից՝ Միքայել Միքայելյանը և Կատյա Գալստյանը, իսկ լեռնադահուկային սպորտում Կոտայքի մարզից՝ Աշոտ Կարապետյանը:Կատյա Գալստյանը «Ազատության» հետ զրույցում ասաց, որ օլիմպիական խաղերին մասնակցելը իր համար մեծ իրադարձություն է, և լավ փորձ կլինի․ ֊ «Չեմ ասում, թե գնալու եմ՝հաղթեմ, բայց ավելի լավ կմասնակցեմ և իմ ունեցած արդյունքը կբարելավեմ»:Հայաստանի դահուկային սպորտի ֆեդերացիայի գլխավոր քարտուղար Գագիկ Սարգսյանը «Ազատության» հետ զրույցում ասաց, որ մեդալների հույս չունեն, նրա խոսքով մեդալների հասնելու համար ձմեռային սպորտաձևերում լուրջ ներդրումներ պետք է արվեն, ինչը հիմա չկա։ ֊ «Մենք հեռու ենք մեդալներից, բայց կարծում եմ և նաև աշխատելու ենք, որ գա ժամանակը և պայքարենք նաև մեդալների համար», ֊ «Ազատության» հետ զրույցում նշեց Սարգսյանը: ֊ «Համեմատության կարգով ասեմ, որ ձմեռային մարզաձևերում մեդալն արժե մի քանի միլիոն դոլար: Այսինքն, դա այն գումարն է, որը տարիներ շարունակ, օլիմպիական ցիկլեր շարունակ ծախսվում է մարզիկների վրա»:Չնայած մեծ գումարների բացակայությանը՝ Դահուկային սպորտի ֆեդերացիայի գլխավոր քարտուղարը ասաց, որ փորձում են սուղ միջոցներով մարզումները անցկացնել։ Հարավային Կորեայում էլ փետրվարի 9-ին մեկնարկելիք օլիմպիական խաղերին մասնակցությունը հայ դահուկորդների համար որպես լավ փորձ են դիտարկում։«Մեր մարզիկները բավականին երիտասարդ են: Դահուկային սպորտում, բնականաբար, խոսում է փորձը, դիմացկունությունը և այլ գործոններ, և դեռևս իրենց համար մարզական կարիերան առջևում է», ֊ պարզաբանեց Գագիկ Սարգսյանը:Վաղն արդեն միջազգային օլիմպիական կոմիտեն հրապարակելու է օլիմպիական խաղերի մասնակից գեղասահորդների ցանկը: Թեև հայ գեղասահորդների շանսերը փոքր են, բայց հնարավոր է նաև նրանք ուղեգիր ստանան։ Օլիմպիական խաղերը կկայանան Հարավային Կորեայի Փհենչհան քաղաքում, փետրվարի 9-25-ը: Անկախության հռչակումից ի վեր Հայաստանը երբեք ձմեռային օլիմպիական խաղերի մրցանակակիր չի ունեցել: "
Սպորտ,Հայաստանը շանս ունի հաղթահարել Եվրոպայի առաջնության ընտրական փուլը․ Արմեն Նիկողոսյան," Ազգերի լիգան ՈւԵՖԱ-ի հովանու ներքո անցկացվող նոր մրցաշար է, որը լավ հնարավորություն է Հայաստանի ֆուտբոլային հավաքականի համար առաջին անգամ հաղթահարել 2020 թվականի Եվրոպայի առաջնության ընտրական փուլն ու դառնալ առաջնությանը մասնակից 24 երկրներից մեկը, «Ազատության» հետ զրույցում ասաց Ֆուտբոլի ֆեդերացիայի նախագահի խորհրդական Արմեն Նիկողոսյանը։«Հավաքականը ունի և՛ շանսեր, և՛ պոտենցիալ», ֊ նշեց Նիկողոսյանը։Ինչո՞ւ Հայաստանը սովորաբար չի հաղթահարում Եվրոպայի առաջնության ընտրական փուլերը: Մրցաշարի կարգի համաձայն Հայաստանը վիճակահանությամբ կարող է մի խմբում հայտնվել Եվրոպայի ուժեղագույն հավաքականների հետ, իսկ նրանց հաղթելու հավանականությունը գործնականում մոտենում է զրոյի: Սակայն 2020 թվականի Եվրոպայի առաջնությունը տարբերվում է մյուսներից: 16֊րդ՝ հոբելյանական այս առաջնության մասնակից 24 հավաքականներից 4֊ը կորոշվեն ոչ թե նախկին կարգով, այլ նոր՝ Ազգերի լիգայի մրցաշարով:Ազգերի լիգայի մրցաշարը միմյանց դեմ չի հանում անհավասար թիմերի: Այստեղ եվրոպական բոլոր 55 հավաքականները բաժանվում են 4 խմբի, դիվիզիոնի՝ ըստ վարկանիշային աղյուսակում զբաղեցրած իրենց տեղերի։Առաջին դիվիզիոնում ուժեղագույններն են, իսկ վերջինում վարկանիշային աղյուսակի վերջին թիմերը: Մրցակցությունը ընթանում է խմբերի ներսում, և այս չորս դիվիզիոնից յուրաքանչյուրի հաղթողը հնարավորություն է ստանում խաղալ Եվրոպայի առաջնությունում:Հայաստանը վերջին՝ չորրորդ դիվիզիոնում է: Նույն խմբում են ևս 15 երկրների՝ հիմնականում ԱՊՀ երկրների և գաճաճ պետությունների հավաքականները: Իրենց ներսում հաղթողին որոշելու համար 16 հավաքականները 4 խմբերի են բաժանվել և երեկ Շվեյցարիայի Լոզան քաղաքում տեղի ունեցած վիճակահանությամբ որոշվեցին առաջին փուլում Հայաստանի մրցակիցները՝ նրանք են Մակեդոնիան, Լիխտեյնշտեյնը, Ջիբրալթարը:Մարզական լրագրող Վերա Մարտիրոսյանը ևս կարծում է, որ Հայաստանը լավ հնարավորություն ունի:«Ազգերի լիգան հենց դրա համար, որ այն երկրները, որոնք միշտ Եվրոն նայել են հեռուստացույցով, ինչ֊որ տեղ նրանց երկրներին այդ տոնը մոտենա։ Որովհետև այդ թիմերը, որոնք ընդգրկվել են D խմբում, բոլորը հավասարազոր են և ինչ֊որ տեղ մեր բախտը բերեց», ֊ նշեց Մարտիրոսյանը:Հայաստանը և Ադրբեջանը նույն չորրորդ դիվիզիոնում են, և ՈւԵՖԱ֊ի որոշմամբ առաջին վիճակահանությամբ նրանք չէին կարող նույն խմբում հայտնվել, ինչպես և Ռուսաստանի և Ուկրաինայի հավաքականները: Հետագայում, սակայն, եթե Հայաստանը իր խմբում հաղթի, իսկ Ադրբեջանն՝ իր, տեսականորեն երկու հավաքականները մարզադաշտում կարող են հանդիպել, ասում է Նիկողոսյանը. ֊ «Բայց, բնականաբար, չորրորդ դիվիզիոնի փլեյ օֆի ընթացքում, եթե Հայաստանն ու Ադրբեջանը կարողանան հաղթահարել խմբային փուլը, հնարավոր է, որ նրանք հանդիպեն կա՛մ կիսաեզրափակիչում, կա՛մ եզրափակիչում»։Հայաստանի ֆուտբոլի ազգային հավաքականի երկրպագուների ՖԱՖ շարժման անդամ Սերգեյ Ջանջոյանն ասում է՝ նոր մրցաշարը էականորեն կարող է բարձրացնել հետաքրքրությունը ֆուտբոլի հանդեպ։ Ջանջոյանը ևս այս մրցաշարը հնարավորություն է համարում Հայաստանի հավաքականի համար, սակայն ասում է՝ դա հնարավոր կլինի միայն, եթե հավաքականում փոփոխություններ արվեն. ֊ «Այնպես չէ, որ մենք հավաքականում խնդիրներ չունենք։ Պետք չէ առաջ անցնել և ասել՝ մենք մի ոտքով արդեն խմբից դուրս եկած ենք և մեր մրցակիցը արդեն Վրաստանը կամ Ադրբեջանի խմբի հաղթողն է։ Այն հավաքականը, որ անցած տարի ելույթներ էր ունենում և ձախողում գրեթե բոլոր խաղերը, մենք անելիք չունենք նույնիսկ այս մրցաշարում։ Եթե մենք ֆուտբոլիստների համալրում չունենանք, չուժեղացնենք մեր կազմը, ոչ թե շանս չկա, այլ վախենամ՝ խայտառակվենք»։Ֆուտբոլի ֆեդերացիայի նախագահի խորհրդական Արմեն Նիկողոսյանն ասում է՝ հավաքականի կազմում փոփոխություններ կլինեն թե ոչ, առաջիկայում՝ գլխավոր մարզիչը կհայտարարի: "
Սպորտ,Մխիթարյանը ստորագրեց պայմանագիրը «Արսենալ»-ի հետ," Ֆուտբոլի Հայաստանի ազգային հավաքականի ավագ Հենրիխ Մխիթարյանը երկարաժամկետ պայմանագիր է ստորագրել «Արսենալ»-ի հետ: Այդ մասին երկուշաբթի երեկոյան հաղորդեց լոնդոնյան ակումբը իր պաշտոնական կայքէջում:Գործարքի շրջանակում չիլիացի Սանչեսը «Արսենալ»-ից տեղափոխվել է «Մանչեսթր Յունայթեդ», ասված է հաղորդագրությունում:«Անչափ երջանիկ եմ, որ մենք կարողացանք ավարտին հասցնել այս գործարքը, և անչափ երջանիկ եմ, որ այստեղ եմ: Սա իրականացած երազանք է, քանի որ ես միշտ երազել եմ խաղալ «Արսենալ»-ի համար: Այժմ ես այստեղ եմ և կանեմ ուժերիցս եկածը, որպեսզի այս ակումբը պատմություն կերտի», - հայտարարել է Մխիթարյանը:«Հենրիխը լիակատար ֆուտբոլիստ է: Նա հնարավորություններ է ստեղծում, լավ է պաշտպանությունում, կարողանում է հեռավորություններ ընկալել և նաև շատ նվիրված է։ Պետք է ասեմ, որ նա մի խաղացող է, որն օժտված է բոլոր հատկանիշներով», - հայտարարել է «Արսենալ»-ի գլխավոր մարզիչ Արսեն Վենգերը:«Հենրիխը 39 հանդիպում է անցկացրել «Մանչեսթր Յունայթեդ»-ի կազմում, հինգ գոլ է խփել և մաս է կազմել անցած խաղաշրջանում ՈւԵՖԱ-ի Եվրոպայի լիգայում հաղթած թիմին: Նա Հայաստանի ազգային հավաքականի ավագն է և նրա բոլոր ժամանակների լավագույն ռմբարկուն: Նա նաև 8 անգամ արժանացել է Հայաստանի Տարվա լավագույն ֆուտբոլիստի մրցանակին», - իր հաղորդագրությունում նշում է «Արսենալ»-ը:Հենրիխ Մխիթարյանը 29 տարեկան է, մարզական կարիերան սկսել է «Փյունիկ» ակումբում, որի կազմում չորս անգամ դարձել է Հայաստանի չեմպիոն: Այնուհետև տեղափոխվել է Ուկրաինա, որտեղ խաղացել է Դոնեցկի «Մետալուրգ», ապա՝ «Շախտյոր» ակումբներում, վերջինի կազմում 72 հանդիպում է անցկացրել, երեք անգամ նվաճել Ուկրաինայի չեմպիոնի տիտղոսը: 2013-ին Մխիթարյանը տեղափոխվել է Գերմանիայի Բունդեսլիգայի «Բորուսիա» (Դորտմունդ) ակումբ, որի կազմում 90 անգամ խաղադաշտ է դուրս եկել՝ 2014-ին նվաճելով Գերմանիայի գավաթը, հայ կիսապաշտպանի կենսագրական տվալներն է ներկայացնում «Արսենալ»-ի կայքէջը:Մխիթարյանը «Մանչեսթր Յունայթեդ»-ի կազմում էր 2016-ի հուլիսից:    "
Սպորտ,Սանչես-Մխիթարյան փոխանակման բանակցությունները «շատ մոտ են ավարտին»․ BBC," Պաշտոնական աղբյուրները մինչ այս պահը չեն հաստատել Սանչես-Մխիթարյան փոխանակման գործարքի կայացման մասին լուրերը, սակայն «Արսենալի» մարզիչն արդեն հրապարակավ ասում է, թե ինչ ծրագրեր է կապում Հենրիխ Մխիթարյանի հետ ու ինչպես է պատրաստվում նրան ընգրկել իր ղեկավարած ակումբի կազմում:«Եթե Սանչեսը գնա, նրա փոխարեն կգա մեկը, ով նույն որակներն ունի»,- երեկ բրիտանական մամուլին ասել է Արսեն Վենգերը՝ հավելելով․ «Սա այն դեպքը չէ, երբ մենք պարզապես խաղացող ենք կորցնում: Մենք համալրում ենք ակումբը նոր ֆուտբոլիստով»:Ավելին՝ Վենգերը չի թաքցրել, որ հեռուն գնացող հույսեր է կապում Մխիթարյանի հետ, պնդելով՝ ստեղծված իրավիճակում «Արսենալը» առավել շահեկան դիրքում է: «Այս գործարքի առավելությունն այն է, որ մենք ստանում ենք մի ֆուտբոլիստ՝ Մխիթարյանին, ով երկարատև պայմանագիր է ունենալու և հանձնառու է լինելու ավելի լավ խաղ ցուցադրել»,- նաև նշել է «Արսենալի» երկարամյա մարզիչը:Լրագրողները Վենգերից հետաքրքրվել են՝ կկարողանա՞ արդյոք նա մեկ թիմում համատեղել Մխիթարյանին ու Մեսութ Օզիլին, և ինչպե՞ս է պատաստվում Մխիթարյանի ներուժն օգտագործել: «Ուղղակի պետք է թույլ տալ, որ լավ ֆուտբոլիստները կարողանան խաղալ, նրանք՝ Մխիթարյանն ու Օզիլը, միշտ կարող են համագործակցել»,- պատասխանել է Վենգերը:Բրիտանական լրատվամիջոցները պնդում են, թե չիլիացի Ալեքսիս Սանչեսն ու Հենրիխ Մխիթարյանն այս օրերին բուժզննում են անցնում՝ նոր ակումբներ տեղափոխվելու համար: Sky Sport News-ի տեսախցիկն անցած շաբաթավերջին արձանագրել էր, թե ինչպես է Մխիթարյանը ժամանում Լոնդոնի կենտրոնում գտնվող հյուրանոցներից մեկը իր գործակալի՝ Մինո Ռայոլայի հետ: Սանչեսն էլ «Ինստագրամի» իր էջում հրապարակել է նկար, որում պատկերված է, թե ինչպես է ինքը մասնավոր ինքնաթիռի շարժասանդուղքով բարձրանում՝ ակնարկելով դեպի Մանչեսթր չվերթի մասին:BBC-ի պնդմամբ՝ ֆուտբոլիստների տեղափոխության շուրջ բանակցությունները շատ մոտ են ավարտին, վերջնական հայտարարությունը, սակայն, ուշանում է, քանի որ երկու ֆուտբոլիստներն էլ Եվրամիության քաղաքացի չեն, և այս փուլում պարտավոր են աշխատանքի իրենց իրավունքը թարմացնել :«Այս գործարքը նպաստավոր կլինի բոլորի համար»,- կարծիք է հայտնել BBC-ի մարզական մեկնաբանը՝ մանրամասնելով․ ««Արսենալից» հեռանում է մի ֆուտոլիստ, ով չէր ուզում այլևս այդ ակումբի կազմում լինել: Փոխարենը, նրանք ստանում են մի խաղացողի, ով գուցե իր տեղը չգտավ Մանչեսթրում, բայց ունի շատ ավելի լավ որակներ, քան կարողացավ դրսևորել «Յունայթեդում»»:Գործարքի պայմանների ու դրամական փոխհատուցումների մասին, սակայն, դեռևս հստակ հաղորդումներ չկան:  "
Սպորտ,«Արսենալ»-ի մարզիչը հաստատում է՝ Մխիթարյանը կարող է տեղափոխվել Լոնդոն," Շաբաթներ շարունակված կուլիսային բանակցություններից ու հակասական տեղեկություններից հետո՝ այսօր, «Արսենալ»-ի գլխավոր մարզիչ Արսեն Վենգերը հաստատեց՝ Հենրիխ Մխիթարյանը առաջիկայում կարող է Լոնդոն տեղափոխվել, «Արսենալ»-ի հարձակվող Ալեքսիս Սանչեսն էլ՝ Մանչեսթր:«Չի բացառվում, որ տեղափոխությունը կարող է կայանալ առաջիկա 24 ժամվա ընթացքում», - հայտարարեց լոնդոնյան ակումբի երկարամյա մարզիչը ժամեր առաջ տեղի ունեցած ասուլիսում:«Այդ պատմության մասին մամուլում շատ է գրվել, այնպես որ, ես եղածին ավելացնելու շատ բան չունեմ: Ես աշխատել եմ տրանսֆերների շուկայում շուրջ 30 տարի և կարող եմ ասել, որ տեղափոխությունն ամենայն հավանականությամբ կկայանա: Սակայն, գիտեք՝ քանի դեռ պայմանագիրը ստորագրված չէ, գործարքը ցանկացած պահի կարող է ձախողվել, այս կարգի հարցերում երբեք չես կարող երաշխավորված լինել», - ասաց Վենգերը:Ավելին վաղ բրիտանական մամուլը, հղում անելով իր աղբյուրներին, գրել էր, թե 28-ամյա Մխիթարյանը պահանջում է բարձրացնել աշխատավարձը՝ «Մանչեսթր Յունայթեդ»-ից «Արսենալ» տեղափոխվելու համար: Ըստ այդ հաղորդումների, հայաստանցի կիսապաշտպանը, ով «Յունայթեդ»-ում այժմ ստանում է շաբաթական մոտ 150 հազար ֆունտ, պահանջել է, որ իրեն վճարեն դրա կրկնապատիկը՝ ճիշտ այնքան, որքան «Արսենալ»-ն առաջարկել էր չիլիացի Ալեքսիս Սանչեսին: Այսօր անդրադառնալով այս հարցին, «Արսենալ»-ի մարզիչն ասաց՝ խնդիր չկա:«Ոչ, աշխատավարձի հարցը չի կարող խոչընդոտ դառնալ, և այս գործարքը հավանական է, քանի որ ինձ դուր է գալիս այդ ֆուտբոլիստը», - հայտարարեց Վենգերը:Ասուլիսին ներկա լրագրողները հիշեցրել են՝ շուրջ տասը տարի առաջ Մխիթարյանն ինքն էլ գովեստով էր խոսել «Արսենալ»-ի մասին և անգամ խոստովանել, որ երազում է երբևէ անգլիական այդ ակումբում հայտնվել: «Զարմանալի չէ», - այսօր արձագանքել է «Արսենալ»-ի մարզիչը, փաստելով՝ Մխիթարյանը մի քանի հանդիպում է անցկացրել «Արսենալ»-ի դեմ, երբ հանդես էր գալիս Դորտմունդի «Բորուսիա»-ի կազմում: «Նա, անշուշտ, գնահատել է մեր ակումբի խաղաոճն ու հենց այդ պատճառով էլ սիրում է «Արսենալ»-ը», - ասել է ակումբի գլխավոր մարզիչը:Մարզական մեկնաբաններից շատերն են պնդում՝ այս տեղափոխությունը կարող է նոր դռներ բացել Մխիթարյանի համար, ով «Յունայթեդ»-ում բացառիկ մեկնարկից հետո վերջին ամիսներին դուրս էր մնացել լավագույնների ցանկից:«Կարծում եմ՝ սա ֆանտաստիկ կարող է լինել նրա համար», - պնդել է անգլիական ֆուտբոլի երբեմնի աստղերից մեկը՝ Ֆիլ Նևիլը BBC-ի եթերում: - «Եթե «Արսենալ»-ը պայմանագիր կնքի Մխիթարյանի ու Օբամեյանգի հետ, այդ ակումբը կդառնա շատ ավելի լավը, քանի որ կունենա երկու լավ խաղացող: Մխիթարյանը Մանչեսթրում իր լավագույն մարզավիճակում չէր, այս խաղաշրջանին նա երբեմն-երբեմն փայլեց, սակայն չեմ կարծում, որ նա լինի Ժոզեի [«Մանչեսթր Յունայթեդ»-ի մարզիչ Ժոզե Մոուրինյոյի] նախընտրած 11-ի ցանկում: Ես նրա մեծ երկրպագուներից եմ և կարծում եմ, որ նա պետք է գնա մի ակումբ, ուր նրան թույլ կտրվի բացվել: Եվ գուցե «Արսենալ»-ն է հենց այդ ակումբը»: "
Սպորտ,Մխիթարյանը կարող է դառնալ Պրեմիեր Լիգայի ամենաբարձր վարձատրվող ֆուտբոլիստը," Հենրիխ Մխիթարյանը պահանջում է բարձրացնել, գրեթե կրկնապատկել աշխատավարձը՝ «Մանչեսթր Յունայթեդից» «Արսենալ» տեղափոխվելու համար՝ պնդում են բրիտանական լրատվամիջոցները: Ըստ այդ հաղորդումների, հայաստանցի կիսապաշտպանը, ով «Յունայթեդում» այժմ ստանում է շաբաթական մոտ 150,000 ֆունտ, պայման է դրել՝ Լոնդոն կգնա, եթե իրեն վճարեն ճիշտ այնքան, որքան «Արսենալն» առաջարկել է չիլիացի Ալեքսիս Սանչեսին՝ շաբաթական 300,000 ֆունտ:«Եթե այս գործարքը կայանա, Մխիթարյանը կդառնա Պրեմիեր Լիգայի ամենաբարձր վարձատրվող ֆուտբոլիստը, չնայած դժվարություններ ունի մարզավիճակի հետ՝ խաղաշրջանի մեկնարկից ի վեր և կորցնում է իր տեղը Մոուրինյոյի կողքին», - գրում է բրիտանական «Մետրո» պարբերականը:«Ֆուտբոլիստի գործակալ Մինո Ռայոլան, սակայն, վստահ է՝ Մխիթարյանը արժանի է նման վարձատրության», - շարունակում է թեման բրիտանական «Միրրորը»՝ մեջբերելով վերջինիս խոսքերը. - «Սա փայլուն առաջարկ է «Արսենալի» համար, նրանք երիտասարդ խաղացողների կարիք ունեն և պետք է այս ուղղությամբ ներդրումներ անեն»։«Մանչեսթրն» ու «Արսենալը» առայժմ պաշտոնապես չեն հաստատում, բայց և չեն հերքում այս տեղեկությունները: Բրիտանական մամուլը, սակայն, հաղորդում է՝ Ռայոլան հունվարի սկզբին մեկնել է Լոնդոն՝ Մխիթարյանի հնարավոր տեղափոխության պայմանները քննարկելու համար:Հայտնի ֆուտբոլային գործակալը, որ Մխիթարյանից բացի ներկայացնում է մի շարք այլ աստղերի, այդ թվում՝ Պոգբային, Լուկակուին ու Իբրահիմովիչին, նախօրեին որոշ մանրամասներ է բացահայտել «Թայմի» հետ զրույցում: - «Ամեն ինչ հիմա կախված է Մխիթարյանից, որոշողը նա է, և նա կընտրի իր համար լավագույն տարբերակը», - ասել է Ռայոլան, ընդգծելով՝ այդ Սանչեսի հնարավոր տեղափոխությունն է կախված Մխիթարյանից, ոչ թե հակառակը: - «Եթե Հենրիխը համաձայնություն չտա, Սանչեսը չի կարող «Մանչեսթրին» միանալ»:Ինքը՝ 28-ամյա Մխիթարյանը, առայժմ որևէ բառ չի ասել իր առաջիկա ծրագրերի ու նախասիրությունների մասին, սակայն, փաստ է, որ մոտ 10 տարի առաջ՝ ՈւԵՖԱ-ի պաշտոնական կայքում հրապարակված հոդվածում, նա բացահայտ ասել էր, թե երազում է «Արսենալում» խաղալ:«Իմ նախասիրած թիմն «Արսենալն» է, ինձ դուր է գալիս նրանց հարձակողական խաղն ու արագ ոճը, բացի այդ, թիմի մարզիչը՝ Արսեն Վենգերը, հավատում է երիտասարդ ֆուտբոլիստներին՝ միաժամանակ նրանցից պահանջելով արդյունք ապահովել: Ինձ դա դուր է գալիս, և ես կուզեի երբևէ «Արսենալում» հայտնվել», - դեռևս 2009-ին ասել էր Մխիթարյանը:Մարզական մեկնաբաններից շատերն են համոզված՝ այսօր էլ նա ամենայն հավանականությամբ, կընդունի «Արսենալի» առաջարկը:«Մի մոռացեք՝ Մխիթարյանը իսկապես բացառիկ էր խաղաշրջանի սկզբում, սակայն ինչ-ինչ պատճառներով վերջին ամիսներին լավագույնների ցանկում չէ», - ասել է «Յունայթեդի» հայտնի աստղերից մեկը՝ նախկին հարձակվող Դուայթ Յորքը, ընդգծելով՝ Մխիթարյանը «Արսենալի» խաղաոճի ֆուտոլիստ է, և նոր սկիզբը «Արսենալում» կարող է վճռորոշ լինել նրա հետագա առաջընթացի համար»:Բացի այդ, հաղորդվում է, որ «Արսենալն» այժմ ցանկանում է գնել նաև Պիեր Էմերիկ Օբամեյանգին, ում հետ Մխիթարյանը ժամանակին խաղացել է Դորտմունդի «Բորուսիայում»: Երկրպագուներից շատերն են հիշում՝ ինչպես էին այս երկուսը արդյունավետ համագործակցում Բունդեսլիգայում. 2016-ին՝ խաղերից մեկում, երբ Օբամեյանգը հերթական գոլն էր խփել Մխիթարյանի փոխանցումից հետո, երկուսն այնքան էին ոգևորվել, որ սկսել էին պարել հենց մարզադաշտում: Այսօր այս տեսանյութն ակտիվորեն տարածվում է սոցիալական ցանցերում, երկրպագուներն էլ զգուշացնում են՝ երբ նրանք կրկին միանան, դա կդառնա իսկական գլխացավանք:Ի դեպ, հաղորդվում է, որ այսօր Մխիթարյանը մեկնել է Քարինգտոն, ուր «Մանչեսթրը» մարզումներ է անցկացրել: Երկրպագուների հրապարակած լուսանկարները փաստում են՝ նա մտել է մարզադաշտ, «Մանչեսթրի» պաշտոնական կայքում տեղադրված լուսանկարներում , սակայն, երևում են Հերրեան, Պոգբան, Յանգն ու մյուսները, սակայն Մխիթարյանը չկա, ինչը շատերին է հիմք տվել ենթադրելու՝ նա, թերևս, Քարինգտոն էր գնացել խաղընկերներին հրաժեշտ տալու: "
Սպորտ,"Մխիթարյանի շուրջ անորոշությունը շարունակվում է, նրա հնարավոր տրանսֆերը քննարկվում է Սանչեսի ձեռք բերման համատեքստում"," Թեև «Մանչեսթր Յունայթեդ»-ի մարզիչ Ժոզե Մոուրինյոն ավելի վաղ հայտարարել էր, որ թիմի կիսապաշտպան Հենրիխ Մխիթարյանը հնարավոր է՝ մասնակցի Stoke City-ի հետ հանդիպմանը, բայց երեկ Օլդ Թրաֆորդում կայացած խաղին, որի արդյունքում «Յունայթեդը» 3:0 հաշվով հաղթանակ տարավ, Մխիթարյանն այպես էլ խաղադաշտ դուրս չեկավ:Խաղից հետո կայացած մամուլի ասուլիսում Ժոզո Մոուրինյոն, անդրադառնալով Մխիթարյանին, ասել է՝ նրան խաղադաշտ չի մտցրել, որովհետև ցանկանում է տեսնել ամբողջովին կենտրոնացած խաղացողների: «Ես հասկանում եմ, որ այսքան շատ խոսակցություններից, շահարկումներից հետո Մխիթարյանի համար հեշտ չէ տանը խաղալը, զգացումով որ դա [տրանսֆերը] կարող է տեղի ունենալ, կարող է և տեղի չունենալ»,- Մխիթարյանի հնարավոր տրանսֆերին անդրադառնալով ասել է «Մանչեսր Յունայթեդի» մարզիչը:«Ես գերադասում եմ պաշտպանել նրան, պաշտպանել իրավիճակը, եթե մինչև տրանսֆերների շուկայի ավարտը նա այստեղ մնա: Նա շատ լավ խաղացող է, այս մրցաշրջանը նա լավ, շատ լավ սկսեց, հետո մի քիչ անկում ապրեց: Իսկ նախորդ մրցաշրջանում նա զարմանալի բաներ արեց մեզ համար, օգնեց՝ հաղթելու Եվրոպայի լիգայում, դառնալով ամենակարևոր խաղացողներից մեկը: Եկեք տեսնեք, թե ինչ կլինի, հունվարի 31-ին տրանսֆերների պատուհանը փակվում է»,- հավելել է Ժոզե Մոուրինյոն:Բրիտանական մամուլից բացի Մխիթարյանի հետագա ճակատագրին են անդրադարձել նաև «Ռոյթերզ» և «Ֆրանս Պրես» միջազգային գործակալությունները: «Մխիթարյանը պատրաստվում է լքե՞լ մեզ: Դա հնարավոր է: Շուկան բաց է»,- ըստ «Ֆրանս Պրեսի», ասել է Մոուրինյոն: Հենրիխ Մխիթարյանի հնարավոր տրանսֆերը վերջին օրերին քննարկվում է Լոնդոնի «Արսենալի» չիլիացի հարձակվող Ալեքսիս Սանչեսին ձեռք բերելու համատեքստում: Նրան ցանկանում էին իրենց թիմում տեսնել ներկայումս Պրեմիեր լիգան գլխավորող երկու առաջատար ակումբները՝ «Մանչեսթր Սիթին» և «Մանչեսթր Յունայթեդը»:Manchester Evening News-ը երկուշաբթի հաղորդել է, որ «Մանչեսթր Սիթին» ֆինանսական հարցերի պատճառով հրաժարվել է Ալեքսիս Սանչեսին ձեռբ բերելու մտադրությունից: Ֆուտբոլային ակումբը նման որոշման է հանգել գործարքի ֆինանսական կողմի քննարկումից հետո: «Մանչեսթր Սիթիի» մարզիչ Պեպ Գվարդիոլան ցանկանում է, որ Սանչեսը խաղա իր թիմում, բայց Սանչեսի պահանջած աշխատավարձը և նրա տեղափոխման համար անհրաժեշտ գումարը «Մանչեսթր Սիթիի» համար չափազանց մեծ է համարվել: Չիլիացի ֆուտբոլիստը նախկինում խաղացել է «Բարսելոնա» ակումբում, երբ «Բարսելոնայի» մարզիչը նույն Պեպ Գվարդիոլան էր:«Մանչեսթր Սիթիի»՝ Ալեքսիս Սանչեսին ձեռք բերելու ծրագրից հրաժարվելուց հետո նրան գնելու՝ «Մանչեսթր Յունայթեդի» շանսերն ավելացել են: Ժոզե Մոուրինոյն ասել է, թե հետաքրքրված է Սանչեսով, բայց և ընդգծել՝ ամբողջովին վստահ չէ, որ այդ գործարքը տեղի կունենա: Մխիթարյանի տրանսֆերի հարցը մամուլը կապում է Սանչեսի հնարավոր տեղափոխման հետ՝ եթե վերջինս տեղափոխվի «Մանչեսթր Յունայթեդ», Մխիթարյանի տրանսֆերը կարող է լինել այդ գործարքի մասը:Ըստ The Sun-ի, «Մանչեսթր Յունայթեդը» չիլիացի ֆուտբոլիստին շաբաթական 320 հազար ֆունտ ստերլինգ աշխատավարձ է առաջարկում և 7 համարի մարզաշապիկը, իսկ նրա տրանսֆերի համար «Արսենալին» առաջարկում է 25 միլիոն ֆունտ ստերլինգ՝ գումարած Հենրիխ Մխիթարյանին: Սակայն նշվում է, որ Մխիթարյանին այդ գործարքը կարող է չգոհացնել՝ «Արսենալում» նրա աշխատավարձն ավելի քիչ կլինի, քան այժմ է: Բացի այդ, «Արսենալը» «Չեմպիոնների լիգայի» մրցաշարին մասնակցելու շանսեր չունի: "
Սպորտ,«Յուրաքանչյուր ֆուտբոլիստ իր գինն ունի». Մոուրինյոն չի բացառում Մխիթարյանի տրանսֆերը ," «Մանչեսթեր Յունայթեդ»-ի մարզիչ Ժոզե Մոուրինյոյին ուղիղ հարց են տվել Մխիթարյանի հնարավոր տրանսֆերի մասին:Մոուրինյոն պատասխանել է. - «Հենրիխ Մխիթարյա՞նը, իմ մոտեցումն այն է, որ յուրաքանչյուր ֆուտբոլիստ իր գինն ունի, կարևոր չէ, թե ով է, ինչ նշանակություն, մակարդակ, հեղինակություն, կամ կարգավիճակ ունի: Յուրաքանչյուր խաղացող գին ունի։ Եվ ես կույր մարզիչ չեմ, կույր այն իմաստով, որ որևէ խաղացողի համարեմ անձեռնմխելի, որը երբեք չի վաճառվի։ Յուրաքանչյուրն իր գինն ունի», - ասել է մարզիչը՝ նշելով. - «Երբ տրանսֆերի պատուհանը բացվում է, այն բացվում է յուրաքանչյուր ակումբի համար, որոնք հետաքրքրված են մեր խաղացողներով։ Մենք պետք է որոշենք՝ կհամաձայնե՞նք գործարքին, թե՞՝ ոչ»։Independent -ը նշում է, որ մարզիչը՝ չբացառելով Մխիթարյանի տրանսֆերը, միաժամանակ նշել է, որ նա մարզվում է և հնարավոր է մասնակցի երկուշաբթի օրը Stoke City-ի հետ կայանալիք հանդիպմանը:«Անգլիայի գավաթի վերջին՝ Derby-ի հետ խաղին Մխիթարյանը մասնակցել է: Հավանաբար կխաղա Stoke City-ի հետ խաղին: Նա մեր խաղացողն է և շատ լավ խաղացող է», - ասել է Մոուրինյոն։«Արսենալ»-ի նախկին աստղ, ֆուտբոլի տեսաբան Փոլ Մերսոնի խոսքով՝ «Հենրիխ Մխիթարյանը Պրեմիեր լիգայի լավագույն ֆուտբոլիստներից է, պարզապես նրա ինքնավստահության վրա «Յունայթեդ»-ում կրակել են»:Փոլ Մերսոնը «Արսենալ»-ին խորհուրդ է տվել Մխիթարյանին հրավիրել իրենց ակումբ, եթե Ալեքսիս Սանչեսը հեռանա «Արսենալ»-ից՝ նրանց միջև պայմանագիրը չի երկարաձգվում։The Gardian-ը գրում է, որ «Արսենալ»-ը հետաքրքրված է Մխիթարյանով։ Բրիտանական հեղինակավոր պարբերականը հիշեցնում է, որ «Արսենալ»-ը դեռ 2016-ին էր ցանկանում ձեռք բերել Մխիթարյանին, երբ նա հեռանում էր Դորտմունդի «Բորուսիա»-ից։ "
Սպորտ,Հայ դահուկորդները շեշտում են՝ կարևորը Օլիմպիադային մասնակցությունն է," Աշոցքում ընթացող դահուկավազքի Հայաստանի բաց առաջնությունը հայ դահուկորդների վերջին հնարավորությունն է՝ ձմեռային Օլիմպիական խաղերի համար վարկանիշային միավորներ վաստակելու:18-ամյա Միքայել Միքայելյանը, ով ծնողների շնորհիվ է զբաղվում դահուկային սպորտով, օլիմպիական վարկանիշ արդեն իսկ ձեռք է բերել: Դահուկորդներից հենց նա էլ հնարավոր է ներկայացնի Հայաստանը փետրվարին հարավկորեական Փհենչանում կայանալիք ձմեռային Օլիմպիական խաղերում:«Կփորձեմ մտնել լավագույն քսանյակի մեջ, սակայն քանի որ այս տարի մրցաշարում ես մինչև 20 տարեկան երիտասարդների մեջ փոքր հասակն եմ, այսինքն՝ այս տարի մրցում են 98 և 99 թվականի ծնվածները, իսկ արդեն հաջորդ տարի՝ 99 և 2000 թվի ծնվածները, ես 99 թիվն եմ, և այս տարի եթե գրավեմ լավագույն քսանյակը, ապա հաջորդ տարի կարելի է շատ մեծ սպասումների սպասել», - «Ազատության» հետ զրույցում ասաց Միքայել Միքայելյանը:«Կարելի է ասել, որ հենց դահուկներով էլ ծնվել եմ», - կատակեց երիտասարդ մարզիկը:Դահուկասպորտում Հայաստանը կներկայացնի երկու դահուկորդ՝ մեկ կին և մեկ տղամարդ։ Դեռևս քննարկվում են Միքայել Միքայելյանի և 25-ամյա Կատյա Գալստյանի անունները:«Մեծ սպասումներ ունեմ, որ ես կմասնակցեմ Օլիմպիական խաղերին, բայց ինչ մնում է, որ ես չեմպիոն լինեմ այնտեղ, դա մեծ հաղթանակ կլինի: Կարևորը մասնակցությունն է և լավ ելույթ ունենալը: Ես ուրիշ բան չեմ կարող խոստանալ», - ասաց Կատյա Գալստյանը:Աշոցքում անցկացվող մրցաշարին մասնակցելու և հաղթելու դեպքում Հայաստանի լավագույն դահուկորդներից մեկը՝ Սերգեյ Միքայելյանը, կարող էր մասնակցել ձմեռային Օլիմպիական խաղերին, սակայն վնասվածք ստանալու պատճառով բաց թողեց հնարավորությունը: Ասում է՝ տեղի մարզիչների բացակայությունն է պատճառը, որ այս սպորտաձևը բավարար չափով չի զարգանում:«Իմ հայրն ու մայրը զբաղվում են ու պահում են էնքան, ինչքան որ հնարավորություն ունեն: Իսկ եթե լինի ծրագիր, սպորտդպրոց, նման կառույցներ, որտեղ հնարավոր լինի մարզիչներ աշխատեն, մենք ոչ թե տասը մարզիկ կկարողանանք ներկայացնել, այլ ինչպես դահուկավազքի զարգացած պետություններում՝ հարյուրավորներ», - շեշտեց Սերգեյ Միքայելյանը:Միքայել և Սերգեյ Միքայելյանների հայրը՝ Արթուր Միքայելյանը դահուկասահքի Հայաստանի հավաքականի գլխավոր մարզիչն է: Ասում է՝ թանկ սպորտաձև է, դահուկորդներն էլ, օրինակ, Եվրոպայում աշխատավարձ են ստանում: Այստեղ խնդիրները շատ են:«Շատ հետաքրքիր դեպք պատահեց ինձ հետ Ֆինլանդիայում 2011 թվականին, որտեղ Սերգեյը հաղթեց պատանիների մեջ։ Կուրյոզն ինչումն էր՝ որ բոլորը զարմացած էին, ու կարծեմ «Հելսինկի սպորտ», տենց թերթ կա, գրել էր, որ ինքը և՛ հայրն է, և՛մարզիչն է, և՛ մասաժիստն է, և՛ դահուկ քսողն է: «Ֆորմուլա 1»-ն ինչպես է՝ տարբեր անձնակազմ ունեն, և այսօր պայքարել նրանց հետ դժվար է: «Մերսեդես»-ին ուզենաս «Զապորոժեց»-ով անցնես՝ չես անցնի, թեկուզ էնտեղ նստեցնենք Շումախերին», - «Ազատության» հետ զրույցում ընդգծեց Արթուր Միքայելյանը:Պետության կողմից ներդրումների դեպքում հնարավոր կլինի Աշոցքում սպորտդպրոց ստեղծել, դահուկասպորտը զարգացնել: Այդ դեպքում Աշոցքը կարող է դառնալ տարածաշրջանի ձմեռային կենտրոն, ասում է Հայաստանի դահուկասահքի հավաքականի գլխավոր մարզիչը:«Շատ տարիներ առաջ կառավարությունը, սպորտային ղեկավարությունը ընտրել է մի ուղի, ես շատ հարգում եմ էն սպորտաձևին որ իրենք գումարներ են տալիս, իրենք արժանի են, հսկայական գումարներ են ստանում, ես շատ ուրախ եմ, հպարտանում եմ մեր ըմբշամարտիկներով, բռնցքամարտիկներով, ծանրամարտիկներով, մարմնամարզիկներով, սակայն մեր կառավարությունը մի քիչ ինչ-որ ջոկողություն է դրել՝ մեզ, այսինքն, տալիս է 4, 6 միլիոն դրամ, դա ենք ստանում, իսկ նրանց՝ 200, 300: Ես նորից եմ կրկնում՝ նրանք արժանի են: Ցանկանում եմ՝ նրանց դարձնեն միլիարդ, մեզ՝ հարյուր միլիոն», - նշեց Արթուր Միքայելյանը:Հայաստանի Ազգային օլիմպիական կոմիտեի սպորտի և միջազգային կապերի վարչության պետ Գագիկ Բոլշիկյանն ու Դահուկային սպորտի ֆեդերացիայի գլխավոր քարտուղար Գագիկ Սարգսյանը չեն կարծում, որ հայաստանցի դահուկորդները մեծ հաղթանակներով կվերադառնան:«Որ ասենք՝ ինչ-որ մեդալի հույսեր ունենք, չէ, սուտ կլինի էսօր դրա մասին խոսել, բայց էն որ արժանի կներկայացնեն մեր երկիրը՝ վստահ եմ դրանում», - «Ազատության» հետ զրույցում ասաց Բոլշիկյանը:

«Գիտեք, եթե ես հիմա ասեմ՝ մենք մեդալների ենք սպասում, էդ ֆանտաստիկայի ժանրից է: Բայց եթե ես ասեմ, որ մենք ձգտում ենք դրան, և տարիներ հետո, Աստված տա, մենք հասնենք դրան, կարծում եմ՝ աշխատանքի արդյունք պետք է լինի գիշերուզօր», - իր հերթին, նշեց Սարգսյանը:Դեռևս պարզ չէ, թե ձմեռային 23-րդ Օլիմպիական խաղերին, որոնք կանցկացվեն փետրվարի 9-25-ը, բացի դահուկորդներից, արդյոք գեղասահորդ և լեռնադահուկորդ Հայաստանը կներկայացնի՞, թե՞՝ ոչ:«Մեր լեռնադահուկորդները շանս ունեն ռեյտինգ վաստակելու, հիմա կմեկնեն մոտակա օրերս Պարսկաստան, և հուսով ենք, որ մի տղա էլ լեռնադահուկից կունենանք, եթե բարեհաջող էնտեղ լավ, նորմալ քշեն: Եվ մեր գեղասահորդները՝ մի զույգ ունենք և մեր աղջիկը՝ Անաստասիա Գալստյանը, որոնք որ շատ մոտ են և ոնց որ պահեստային են․ եթե լինեն երկրներ, որոնք հրաժարվեն ինչ-ինչ պատճառներով կամ վնասվածք ստանան, հերթականությամբ իրենք հնարավոր է նաև մասնակից լինեն Օլիմպիադային», - փոխանցեց Գագիկ Բոլշիկյանը:   "
Սպորտ,"Ռուբեն Հայրապետյանը իրենից բացի չի տեսնում մեկին, ով կկարողանա գլխավորել Ֆուտբոլի ֆեդերացիան"," Հայաստանի ֆուտբոլ ֆեդերացիայի նախագահ Ռուբեն Հայրապետյանը չի պատրաստվում հրաժարական տալ, թեև ազգային հավաքականն այդպես էլ չհաղթահարեց 2018 թվականի աշխարհի առաջնության ընտրական փուլը։ Պատասխանելով Ազատության հարցին՝ արդյոք պատրաստվում է կատարել դեռ 2015 թվականին տված խոստումը Հայրապետյան հայտարարեց՝ ոչ։Հիշեցնենք՝ 2015-ին նոյեմբերին 30-ին Red Eagles ֆան ակումբի անդամների հետ հանդիպման ժամանակ Հայրապետյանը ասել էր, որ եթե հավաքականը 2018 թվականի ֆուտբոլի աշխարհի առաջնության ընտրական փուլը չհաղթահարի՝ ինքը հրաժարական կտա։«Միանգամից բոլորին հիասթափեցնեմ՝ այն մարդկանց, որոնք սպասում են իմ հրաժարականին․ ոչ, ես հրաժարական չեմ պատրաստվում տալ», ֊ հայտարարեց Հայրապետյանը՝ շարունակելով․ ֊ «Եվ երկրորդ՝ երբ այդքան ներկայացնում եք Red Eagles ակումբի հետ հանդիպման ժամանակ․․․ այնտեղ հանդիպումը եղել է՝ ինչ֊որ ընկերական զրույցների ժամանակ»:«Ազատությունը» Հայրապետյանից հետաքրքրվեց՝ եթե Red Eagles ֆան ակումբի անդամների հետ հանդիպումը եղել է ընկերական, ապա ինքն արել է այդ հայտարարությունը առանց հետագայում խոսքը պահելու մտադրությա՞ն։ Հայրապետյանը հարցին արձագանքեց՝ ես այն տղամարդն է, ով իր խոսքի տերն է․ ֊ «Ովքեր կասկածում են իմ՝ խոսքի տերը լինելու մեջ կամ տղամարդկային հատկությունների մեջ, ես կխնդրեի նրանք շատ խորը ուսումնասիրեին ինձ և հասկանային առհասարակ՝ ես իմ խոսքի տեր մարդ եմ, թե տղամարդկային ինչ հատկություններ ունեմ: Ես տղամարդկային ասելով ուրիշ բաներ հանկարծ չվերագրեք․ տղամարդ, որ իր խոսքը պահում է: Ես երբևիցե իմ խոսքը չեմ դրժել և իմ խոսքի տերն եմ եղել, և ես նորից եմ կրկնում՝ փողոցային, ընկերական խոսակցությունները պետք է չդարձնել մատի փաթաթան»:Ֆուտբոլի ֆեդերացիայի նախագահի ընտրությանն ընդամենը մեկ տարի է մնացել, բայց Ռուբեն Հայրապետյանը իրենից բացի չի տեսնում այնպիսի մեկին, ով կկարողանա գլխավորել ֆեդերացիան:«Ես չեմ տեսնում այն մարդուն, որը կարող է այս պահին իմ ստեղծածի վրա ինչ֊որ մի բան ավելացնել կամ գոնե չքանդել», ֊ հայտարարեց նա: ֊ «Դուք որևէ մեկին տեսնո՞ւմ եք, որ պատրաստ է գալ ֆեդերացիայի ղեկավար: Անունը տվեք»:Ինչ վերաբերում է Հայաստանի ազգային հավաքականի ավագ Հենրիխ Մխիթարյանին, ապա թե ինչ էր տեղի ունեցել նրա և «Մանչեսթր Յունայթեդի» մարզիչ Ժոզի Մոուրինյոյի միջև՝ Ռուբեն Հայրապետյանը փակագծերը բացել չի շտապում, հայտարարելով, թե պետք չէ խառնվել անգլիական ակումբի գլխավոր մարզչի և հայ ֆուտբոլիստի աշխատանքային հարաբերություններին․ ֊ «Ես կարծում եմ պետք է համբերել և ուզում եմ բոլորիդ հավատացնել, որ Հենրիկ Մխիթարյանը այն ֆուտբոլիստն է, որ եթե, Աստված մի արասցե, «Մանչեսթր Յունայթեդում» չստացվեց իր խաղը, Հենրիկ Մխիթարյանը աշխարհի ցանկացած բարձրակարգ ակումբում կարող է խաղալ և Հենրիկ Մխիթարյանը երբեք չի մնա պահեստայինների նստարանին, որովհետև ինքը այն պրոֆեսիոնալն է ու աշխատասեր ֆուտբոլիստը, որ իր տեղը միշտ կունենա հիմնական կազմում»:Հենրիկ Մխիթարյանի մասին հիացմունքով խոսող Հայրապետյանը դժգոհ է, սակայն, ազգային հավաքականից։ Ըստ նրա՝ գլխավոր մարզիչ Արթուր Պետրոսյանն արդեն իսկ ներկայացրել է այն ֆուտբոլիստների ցանկը, ում կցանկանար տեսնել ազգային հավաքականի կազմում։ Բայց թե կոնկրետ ում խաղից է դժգոհ Հայրապետյանը և ովքեր պետք է խաղադաշտ դուրս չգան, անուններ տալ չի շտապում։«Ե՛վ ես, և՛ հավաքականի մարզիչը մեր հավաքականի ֆուտբոլիստների խաղից դժգոհ ենք: Բնականաբար լուրջ հետևություններ արվել են և կլինեն փոփոխություններ հավաքականի կազմում», ֊ միայն ասաց Ռուբեն Հայրապետյանը:Փոխարենը ֆեդերացիայի ղեկավարին ամբողջությամբ գոհացնում է գլխավոր մարզչի աշխատանքը։ Արթուր Պետրոսյանի փոփոխության հարց չի քննարկվելու, նրա հետ 1 ամիս առաջ 2 տարով պայմանագիրը երկարացվել է՝ ասաց նա։ Լրագրողները, սակայն, հիշեցրեցին՝ հավաքականը դարպասապահի կարիք ունի։ Հայրապետյանն էլ թե՝ կրկին բանակցում են «ՈՒֆա»-ի դարպասապահ Դավիթ Յուրչենկոյի հետ, բայց նա չի դեռ ցանկանում խաղալ եռագույնի ներքո։ ֊ «Եթե մարդը հրաժարվում է՝ ի՞նչ պետք է անենք: Նորից, այո՛, հրավիրելու ենք, նորից փորձելու ենք իրեն հրավիրել ազգյաին հավաքական», ֊ նշեց նա: "
Սպորտ,Վարկանիշային մրցաշարում ոսկի նվաճած հայ դահուկորդի մասնակցությունը օլիմպիադային կարող է խոչընդոտվել," Ձմեռային օլիմպիական խաղերի մասնակցության վարկանիշային մրցաշարում ոսկի նվաճած դահուկորդ Աննա Մխիթարյանի մարզիչը պնդում է, որ մարզիկը մասնակցությունը հարավկորեական Փհենչանում կայանալիք խաղերին կարող է խոչընդոտվել Հայաստանում: Թուրքիայում հունվարի սկզբին անցկացված դահուկավազքի ՖԻՍ մրցաշարում Գյումրիի Լյուդվիգ Մնացականյանի անվան Ձմեռային մարզաձևերի հանրապետական մարզադպրոցի 4 սան է մասնակցել: Վարկանիշային այս մրցաշարում Աննա Մխիթարյանը 10 կմ ազատ ոճում 1-ին տեղն է գրավել, մյուս դահուկորդները՝ 6-րդ, 7-րդ և 12-րդ տեղերը։Աննա Մխիթարյանը Թուրքիայում տարած հաղթանակից շատ է ոգևորվել, ասում է հպարտ է, որ փետրվարին կայանալիք օլիմպիադային մասնակցելու վարկանիշ նվաճել է Թուրքիայում: Մարզիկն ասում է՝ 2014-ին հնարավորություն ունեցել է մասնակցելու Սոչիի օլիմպիադային, սակայն նրան թիմի կազմ չեն ընդգրկել: ֊ «Հավակնորդ եմ եղել, բայց չեմ մասնակցել», ֊ «Ազատության» հետ զրույցում պատմեց նա: ֊ «Ճիշտ է՝ սկզբնական շրջանում շատ դժվար էր հոգեպես, հետո կարողացա իմ հոգեվիճակը բարելավել, պատրաստվել 2018-ի օլիմպիական խաղերի համար»:«Ազատության» հետ զրույցում մարզիչը՝ Սլավա Սարգսյանը նշեց, որ մասնակցության հարցով նախևառաջ մարզիչը պետք է զբաղվի, ինչպես նաև Դահուկային սպորտի ֆեդերացիան, միչդեռ, նրա խոսքով, ֆեդերացիան Գյումրիի մարզադպրոցի նկատմամբ վերջին շրջանում տարբերակված մոտեցում է ցուցաբերում: ֊ «Ֆեդերացիայի քարտուղարը՝ Գագիկ Սարգսյանը, ուզում էր ֆեդերացիայի նախագահ լինել: Ես իր օգտին չեմ քվեարկել: Դրանք արդեն անցած բաներ են․․․ բայց մեր հարաբերությունները արդեն քանի տարի է՝ սրված են եղել», ֊ մեկնաբանեց նա: ֊ «Ճնշում են մեզ՝ ինչ է թե իմ մոտ են, մեր մարզադպրոցի սաներ ե՞ն»:Սլավիկ Սագսյանն ասում է՝ ֆեդերացիայի նախկին նախագահի՝ հանգուցյալ Արմեն Երիցյանի օրոք հավասար պայմաններ էին ստեղծված արտերկրում մարզումներ անցկացնելու համար,Դահուկային սպորտի ֆեդերացիայի քարտուղար Գագիկ Սարգսյանից փորձեցինք պարզաբանում ստանալ, սակայն վերջինս կտրուկ կերպով հրաժարվեց պատասխանել մեր հարցերին՝ ասելով, թե իր անձնական բջջային հեռախոսին ենք զանգահարել: Սլավա Սարգսյանն ասում է՝ եթե Աննա Մխիթարյանին չթույլատրեն մասնակցել ձմեռային խաղերին, ինքը ձեռքերը ծալած չի նստի․ ֊ «Մենք ամեն ինչ պետք է անենք, թույլ չենք տալու, որպեսզի նման սխալ որոշումներ կայացնեն»: "
Սպորտ,Մոուրինյոն հրապարակավ ներողություն է խնդրել Մխիթարյանից," Անգլիական «Մանչեսթր Յունայթեդ»-ի գլխավոր մարզիչ Ժոզե Մոուրինյոն հրապարակավ ներողություն է խնդրել թիմի կիսապաշտպան Հենրիխ Մխիթարյանից՝ հայտարարելով, թե Միկին արժանի չէր իր կողմից ցուցաբերված վերաբերմունքին:Պորտուգալացի մարզչի այս անսպասելի հայտարարությունները հնչում են նրա և հայ ֆուտբոլիստի միջև ամիսներ տևած այլևս անթաքույց լարված հարաբերությունների ֆոնին:Խաղաշրջանի խոստումնալից մեկնարկից հետո Մխիթարյանը շաբաթներ շարունակ դուրս էր մնում պայքարից՝ երբեմն չհայտնվելով անգամ պահեստայինների նստարանին: Մոուրինյոն դժգոհ էր Մխիթարյանից և բարձրաձայն խոսում էր այդ մասին, իսկ արևմտյան մամուլը գրեց, թե Մխիթարյանի ապագան «Մանչեսթր Յունայթեդ»-ում անորոշ է, և չի բացառվում, որ մարզիկը հունվարին հեռանա ակումբից:Անգլիայի գավաթի խաղարկության 1/32 եզրափակիչում «Դերբի Քաունթի»-ի նկատմամբ հաղթանակից հետո Մոուրինյոն խոստովանեց, որ ներողություն է խնդրել Մխիթարյանից: Մխիթարյանը խաղադաշտ դուրս եկավ մեկնարկային կազմում և խաղաց 45 րոպե՝ երկրորդ խաղակեսում նրան փոխարինեց Ռոմելու Լուկակուն:«Անարդար էր խաղակեսին Մխիթարյանին խաղադաշտից դուրս բերել: Եվ ես ասացի նրան այդ մասին: Ինձ դուր չեկավ այն, ինչ արեցի: Նա արժանի չէր դրան, քանի որ լավ էր խաղում: Ճիշտ է, մի քանի սխալ փոխանցումներ կատարեց, բայց լավ դինամիկա էր հաղորդում թիմին», - ասել է «Մանչեսթր Յունայթեդ»-ի գլխավոր մարզիչը:Մոուրինյոյի այս խոստովանությունը նշանակո՞ւմ է արդյոք, որ այլևս անցյալում են «Մանչեսթր Յունայթեդ»-ից Մխիթարյանի հեռանալու մասին ակտիվորեն շրջանառվող խոսակցությունները: Ինքը 28-ամյա ֆուտբոլիստը լուռ է: Մինչ այդ, արևմտյան մամուլը գրում է, որ «Յունայթեդ»-ի գործադիր տնօրեն Էդ Վուդվորդը Մխիթարյանի դիմաց համաձայն է ընդունել 15 միլիոն ֆունտ ստերլինգի առաջարկը, որ իբր արել է Դորտմունդի «Բորուսիա»-ն՝ իր նախկին խաղացողին վերադարձնելու համար:2016-ին Մխիթարյանը «Մանչեսթր Յունայթեդ» է տեղափոխվել 30 միլիոն ֆունտ ստերլինգի դիմաց: "
Սպորտ,Սպորտի ղեկավարները գրպանել են Մխիթարյանի՝ լավագույն մարզիկ ընտրվելու հնարավորությունը․ Ռուբեն Հայրապետյան ," «Ազատության» «Տեսակետների խաչմերուկ» հաղորդման ժամանակ Հայաստանի ֆուտբոլի ֆեդերացիայի (ՀՖՖ) նախագահ Ռուբեն Հայրապետյանն անդրադարձավ նաև Հայաստանի լավագույն մարզիկների ընտրությանը, հայկական ֆուտբոլին ու Հենրիխ Մխիթարյանի մրցելույթներին:ՀՖՖ նախագահի կարծիքով, «առնվազն վերջին 4-5 տարիներին հայրենական սպորտի ղեկավարները գրպանել են Հենրիխ Մխիթարյանի՝ 10 լավագույն մարզիկների թվում ընդգրկվելու հնարավորությունը»: Հայրապետյանն այն անձանց շարքում էր, ովքեր բողոքարկում էին Հայաստանի 10 լավագույն մարզիկների ընտրության կարգը և չափորոշիչները:Մինչ այժմ 10 լավագույն մարզիկներին որոշում էին իրենց սահմանած չափորոշիչներով միայն մարզական լրագրողները: Սակայն կարգը փոխվեց, Սպորտի և երիտասարդության նախարարը վստահեցնում էր, որ դեռ գարնանից բազմաթիվ քննարկումներ են կազմակերպվել: Այդ քննարկումներին, Հայրապետյանի խոսքով, նաև ակտիվ մասնակցություն է ունեցել և իր առաջարկներն է արել ՀՖՖ-ը:«Ֆեդերացիան ոչ թե դժգոհ է եղել քվեարկությունների դեմ, այլ ուղղակի այն ֆարսը, որը կատարվել է տարիներ շարունակ՝ ֆուտբոլը ընդհանրապես մարզաձև չհամարելով, փորձել են չընդգրկել ֆուտբոլիստ նույնիսկ ցուցակում, որ քվեարկությանը մասնակցի» ,- ընդգծեց Հայրապետյանը՝ հավելելով․ - «Էստեղ խնդիրն այն է, որ մենք ունենք աշխարհահռչակ ֆուտբոլիստ, որը հանդես է գալիս շատ բարձր մակարդակով միջազգային բոլոր ասպարեզներում, հանդիսանում է մեր ազգային հավաքականի ավագը, որը ամեն ինչ անում է, որ մեր հավաքականը ունենա հաջողություն: Իսկ այն, որ մեր հավաքականը չի դարձել աշխարհի կամ Եվորպայի մրցանակակիր, չի նշանակում, որ ֆուտբոլը սպորատաձև չէ: Նույն հաջողությամբ կարող ենք ասել՝ Խորեն Հովհաննիսյանին 10 տարի շարունակ ինչո՞ւ էին ճանաչել Հայաստանի լավագույն 10 սպորտսմենների մեջ՝ «Արարատը» չլինելով չեմպիոն»:Դիտարկմանը, թե լավագույն մարզիկների ցանկում ընդգրկվում էին նրանք, ովքեր Եվրոպայի կամ աշխարհի առաջնություններում որոշակի մրցանակային տեղեր էին գրվել, մինչդեռ Ֆուտբոլի ազգայինհավաքականը նման հաջողություններ մինչև այժմ էլ չի գրանցել , Հայրապետյանն արձագանքեց․ - «Խնդիր չկա, այդ դեպքում թող անունը փոխեին, «10 լավագույն մարզիկ» չդնեին անունը, այլ դնեին «10 լավագույն օլիմպիական չեմպիոնները» կամ «10 լավագույն աշխարհի չեմպիոնները» կամ «աշխարհի մրցանակակիրները», էդ դեպքում խնդիր չէր լինի: Բայց միշտ էլ ընդունված է եղել, անգամ խորհրդային ժամանակներից, 10 լավագույն մարզիկները ընտրվել են և դրանց մեջ միշտ էլ եղել են բոլոր մարզաձևերը, չէ՞ որ ֆուտբոլն էլ է մարզաձև: Ֆուտբոլը, որոշ սպորտային ղեկավարներ ուզեն, թե չուզեն, ամենամասսայական մարզաձևն է»:Արձագանքելով հարցին, թե ի՞նչ համակարգային խնդիրներ ունի հայկական ֆուտբոլը, Հայրապետյանը պատասխանեց․ - «Գիտեք ի՞նչն է վատ, որ ժամանակին մենք համակարգային լիքը խնդիրներ ունեինք և կային լավ մարզիչներ և ֆուտբոլիստներ: Հիմա չունենք համակարգային խնդիրներ՝ էն մարզադաշտերը, պայմանները, որ այսօր ունեն մեր ֆուտբոլիստները, մեր ազգային հավաքականը, մեր պատանի ֆուտբոլիստները, դա երբևիցե Հայաստանում չի եղել»:Հայրապետյանի խոսքով, ֆեդերացիայի նախագահի հիմնական գործը ոչ թե հավաքականների պատասխանատվությունը կրելն է, այլ հավաքականների համար ստեղծել պայմանները, «և ես դա անում եմ»:«Կարծում եմ, որ Հայաստանի հավաքականը աշխարհի բոլոր հավաքականներին չի զիջում իր պայմաններով», - ասաց Ռուբեն Հայրապետյանը:  "
Սպորտ,Երեք հայազգի հոկեյիստ Ռուսաստանի երիտասարդական թիմի կազմում կմասնակցի աշխարհի առաջնությանը," Այսօր ԱՄՆ-ի Բուֆալո քաղաքում մեկնարկում է հոկեյի աշխարհի երիտասարդական առաջնությունը: Ռուսաստանի հավաքականում երեք հայազգի հոկեյիստ կա: Երեքն էլ հարձակվողներ են՝ Արտյոմ Մանուկյանը, Անդրեյ Ալտիբարմակյանը, Ալեքսեյ Փոլադյանը: Մանուկյանը «Օմսկի բազեներ»-ից է, Ալտիբարմակյանն ու Փոլադյանը խաղում են Սանկտ Պետերբուրգի СКА-Нева սպորտային ակումբում:Ռուսաստանի հավաքականի կազմը՝ որոշ մեկնաբանություններով, ներկայացված է «Հոկեյի կոնտինենտալ լիգայի» պաշտոնական կայքում: «Հավաքականը յուրահատուկ է նաև այն առումով, որ այնտեղ հայկական արմատներով երեք հոկեյիստ կա», - նշված է կայքում:Հավաքականի հարվածային ուժը համարվում է առաջին օղակը, որտեղ ընդգրկված են երկու հայ հարձակվողները՝ Փոլադյանը, Ալտիբարմակյանը, և Միխայիլ Մալցևը: Նրանք բոլորը Սանկտ Պետերբուրգի նույն թիմից են: Հարձակվողների երկրորդ օղակում Կանադայում խաղացող ռուսաստանցի հոկեյիստներն են, երրորդ օղակում Արտյոմ Մանուկյանն է: Արտյոմ Մանուկյանը Ռուսաստանի հոկեյի երիտասարդական լիգայի (МХЛ) անցած մրցաշարի լավագույն ռմբարկուն է: Նա 60 խաղում 105 միավոր էր հավաքել (39+66): Սա նաև ռեկորդ է՝ հոկեյի երիտասարդական լիգայում ոչ մեկը 100 միավոր չէր հավաքել:Արտյոմ Մանուկյանի ընտանիքը Սիբիր է տեղափոխվել Հայաստանից: Սպորտային կայքերում նշված է, որ նա Ռուսաստանի և Հայաստանի քաղաքացի է: Նրա եղբայրը նույնպես հոկեյիստ է: Արտյոմ Մանուկյանը հարցազրույցներից մեկում պատմել է, որ երբ եղբոր հետ նոր էին սկսում հոկեյ խաղալ, հայրը կարողացել էր երկուսի համար մեկ համազգեստ գնել:Պետերբուրգցի Անդրեյ Ալտիբարմակյանի հայրը՝ Ռուսլան Ալտիբարմակյանը «Սպորտ Էքսպրես» կայքին անցած ամիս տված հարցազրույցում ասել է, թե չէին մտածում, որ Անդրեյը հանդես կգա պրոֆեսիոնալ լիգայում, կնոջ խորհրդով տղային հոկեյի ակումբ էին ուղարկել առողջությունը ամրապնդելու նպատակով: Նա Փոլադյանի հետ խաղում է նույն թիմում, վերջինիս հայրը՝ Ալբերտ Փոլադյանն ասել է, որ նրանց «դուետը» լավ է ստացվում, հասկանում են միմյանց, ոչ մեկը ագահություն չի անում, իսկ «բնավորությունն ու կովկասյան արմատները վստահություն են ներշնչում»: Ալեքսեյ Փոլադյանը Ռուսաստանի հոկեյի ֆեդերացիայի կայքին տված հարցազրույցում ասել է՝ Ռուսաստանում միայն ալարկոտները չեն կատակում, թե հայերին քաշում են երիտասարդական հավաքական: «Հավաքականում դա տարածված թեմա է, տղաները շատ լավ են կատակում, իսկ մենք դեմ չենք», - նշել նա:Ռուսաստանի հոկեյի երիտասարդական հավաքականի մարզիչ Վալերի Բրագինը թիմի վերջնական կազմում 23 հոկեյիստի է հայտարարագրել՝ 3 դարպասապահ, 8 պաշտպան և 12 հարձակվող:Բուֆալոյում այսօր երեկոյան Ռուսաստանի հավաքականը առաջին հանդիպումն է անցկացնելու՝ Չեխիայի ընտրանու հետ: Աշխարհի առաջնությունում նույն խմբում ընդգրկված են Ռուսաստանը, Չեխիան, Շվեդիան, Շվեյցարիան և Բելառուսը:     "
Սպորտ,Մխիթարյանն ու Մոուրինյոն վիճել են․ ESPN ," Սպորտային հայտնի ESPN հեռուստաընկերությունը նախօրեին որոշ փակագծեր բացեց` պնդելով, թե Հայաստանի հավաքականի ավագը վիճել է «Մանչեսթր»-ի մարզիչ ժոզե Մոուրինյոյի հետ և այդ պատճառով է վերջին շաբաթներին դուրս մնում խաղերից` լավագույն դեպքում հայտնվելով պահեստայինների նստարանին: Հղում անելով իր աղբյուրներին` ESPN-ի ֆուտբոլային հավելվածը հաղորդում է. - «Մխիթարյանի և Մոուրինյոյի վեճը ծագել է անցած ամիս` նախորդ խաղերի տեսագրությունը վերլուծելու ժամանակ: Մոուրինյոն դժգոհ է եղել Մխիթարյանի խաղից «Բրայթոնի» հետ հանդիպմանը և ողջ թիմի առջև քննադատել է նրան` թույլ տված սխալի ու վատ պաշտպանության համար: Ըստ նույն աղբյուրի, Մխիթարյանն այդ քննադատությանը չի համաձայնել, պատասխան է տվել Մոուրինյոյին, և անգամ սենյակից դուրս` միջանցքում, շարունակել նրա հետ վեճը: Այս միջադեպից հետո Մխիթարյանը խաղադաշտ դուրս չի եկել և «Մանչեսթր»-ի վերջին ութ խաղերից միայն մեկին է մասնակցել: Ու մինչ լրատվամիջոցները շարունակ գրում ու ենթադրում են, ինքը` Մխիթարյանը, ստեղծված իրավիճակի, Մոուրինյոյի հետ հնարավոր տարաձայնությունների կամ «Մանչեսթր»-ից հեռանալու մասին չի խոսում. վերջին շաբաթներին նա սոցիալական կայքերում գրառումներ չի անում, հարցազրույց չի տալիս: Մոուրինյոն, հակառակը, չի թաքցնում դժգոհությունն ու հրապարակավ հայտարարում է` «Մանչեսթր»-ում կան Մխիթարյանից ավելի արժանավոր ֆուտբոլիստներ:«Ես կարող եմ միայն 6 խաղացող ունենալ պահեստայինների նստարանին և փորձում եմ միշտ այստեղ հավասարակշռություն պահպանել: Երկու պաշտպան ունեմ, ովքեր կարողանում են խաղալ տարբեր դիրքերում: Էշլի Յանգը լավ է գործում եզրում, Անդեր Էրերան՝ կիսապաշտպանությունում, Զլատան Իբրահիմովիչը հարձակվող է, իսկ Մարկուս Ռեշվորդը՝ երկրորդ հարձակվողն ու եզրայինը: Եթե ես Մխիթարյանին ընդգրկեմ թիմում, ուրեմն պետք է այս խաղացողներից մեկին դուրս թողնեմ, մինչդեռ, կարծում եմ, որ այս ֆուտբոլիստներն ավելի արժանի են լինել թիմի կազմում: Նրանք վաստակել են իրենց տեղը», - հայտարարել է «Մանչեսթր Յունայթեդ»-ի մարզիչը:Շաբաթավերջին Մոուրինյոն ավելի հեռուն գնաց ու հայտարարեց, թե չի բացառում, որ ոմանք կարող են տեղափոխվել, եթե նրանց համար լավ գումար առաջարկեն:«Եթե ֆուտբոլիստը գոհ չէ, և բերում է այն գումարը, որը մեր կարծիքով լավ է մեզ համար, ես չեմ հրաժարվի: Սա է իմ դիրքորոշումը որպես մենեջեր` յուրաքանչյուր ֆուտբոլիստ իր գինն ունի», - նախօրեին ասել է Մոուրինյոն:Անդրադառնալով պորտուգալացու այս հայտարարություններին` հեղինակավոր Telegraph-ը գրում է․ - «Անցած տարի՝ մոտավորապես այս ժամանակ, ժոզեն հաստատակամ համոզում էր, թե չի փորձում դուրս մղել Մորգան Շնեդերլենին կամ Մեմֆիս Դեպային «Օլդ Թրաֆորդ»-ից: Իրականում, սակայն, նրանց դիրքերը «Մանչեսթր»-ում այնքան էին թուլացել, որ ի վերջո տեղափոխությունը դարձավ միակ տրամաբանական լուծումը: Մոուրինյոն նույն տոնով խոսեց նաև անցած ուրբաթ, երբ հայտարարեց, թե դեմ չի լինի, եթե «Մանչեսթր»-ից դժգոհ ֆուտբոլիստները հեռանան:Սա փորձված ու աշխատող ռազմավարություն է` պատասխանատվությունը դնել ֆուտբոլիստի վրա և միաժամանակ ստեղծել այնպիսի պայմաններ, որ նա հայտնվի անելանելի դրության մեջ», - արձանագրում է Telegraph-ը:«Յուրահատուկի» այս մարտավարությունը նաև ծաղրանկարների թեմա է դարձել: Մարզական հայտնի Bein sports հեռուստաընկերությունը Մխիթարյանին պատկերել է կալանավորված` Մոուրինյոյի կողմից պատժված մյուս ֆուտբոլիստների կողքին:Goal.com-ի հայտնի երգիծաբան Օմար Մոմանին էլ` «Կար, հիմա չկա» ծաղրանկարի հետ «Թվիթեր»-ում հռետորական հարց է հնչեցրել․ - «Արդյո՞ք սա Մխիթարյանից ազատվելու ծրագիր չէ»:Դեռևս անպատասխան այս հարցերն էլ ավելի են սրել կուլիսներում շրջանառվող խոսակցությունները, որոնց համաձայն Հայաստանի հավաքականի ավագն արդեն հունվարին կարող է այլ ակումբ տեղափոխվել: Իտալական Corriere dello Sport-ը պնդում է` Մխիթարյանի համար բանակցում են «Մանչեսթր»-ն ու «Ինտեր»-ը: «Յունայթեդի» պորտուգալացի մարզիչը ցանկանում է նրան փոխանակել «Ինտերի» պորտուգալացի կիսապաշտպան Ժոաու Մարիուի հետ: Հաղորդվում է, որ Մոուրինյոն իր թիմի կազմում ուզում է տեսնել նաև «Արսենալի» կիսապաշտպան Մեսութ Օզիլին, և չի բացառվում, որ ի վերջո նա փոխարինի Մխիթարյանին «Կարմիր սատանաների» ակումբում: Գերմանական լրատվամիջոցներն էլ գրում են, թե Մխիթարյանը կարող է Դորտմունդի «Բորուսիա» վերադառնալ, որտեղից մեկուկես տարի առաջ եկել էր «Մանչեսթր»`ավելի քան քառասուն միլիոն դոլարի դիմաց:Հիշեցնելով Մխիթարյանի հաջող մեկնարկը, փայլուն գոլերն ու մտածված, արագ փոխանցումները` Telegraph-ը փաստում է․ ինչպես այն ժամանակ, հիմա էլ Մխիթարյանի նկատմամբ մեծ հետաքրքրություն կա, մի շարք ակումբներ ուշադրությամբ հետևում են ստեղծված իրավիճակին: «Պնդումները, որ Մխիթարյանը վերջին շրջանում տքնաջան աշխատում է և նույնիսկ հանգստյան օրերին մարզվում` Մոուրինյոյի վստահությունը հետ բերելու համար, անտեսում են փաստը, որ նա միշտ է այդպես, եռանդուն աշխատել», - գրում է բրիտանական պարբերականը շարունակելով․ - «Դորտմունդի մարզիչ Թոմաս Տուխելը պատմել էր, թե ինչպես է մի օր` եվրոպական մի խաղից հետո` առավոտյան չորսին, Մխիթարյանին տեսել մարզասրահում, այն դեպքում, երբ մյուս ֆուտբոլիստները վաղուց արդեն տուն էին գնացել: Կլոպը ևս ասում էր` նա անողոք ու խիստ պահանջկոտ է իր անձի նկատմամբ:Մխիթարյանի դեպքում պրոֆեսիոնալիզմը երբեք հարցականի տակ չի եղել, այլ հարց է` արդյոք Մոուրինյոն ու Մխիթարյանը համատեղելի են ֆուտբոլի նկատմամբ իրենց վերաբերմունքով», - եզրափակում է բրիտանական Telegraph-ը:  "
Սպորտ,Միջազգային հակադոպինգային կառույցը զգուշացնում է՝ 300 ռուս մարզիկներ կասկածվում են խթանիչ օգտագործելու մեջ ," Համաշխարհային հակադոպինգային գործակալությունը ռուսաստանցի գործող մարզիկների 300 անուններ է ուղարկել միջազգային սպորտային ֆեդերացիաներին, հայտնելով, որ նրանք կասկածվում են խթանիչներ օգտագործելու մեջ: Inside the Games պարբերականի փոխանցմամբ, այդ ցանկում տարբեր, այդ թվում ձմեռային մարզաձևեր ներկայացնող մարզիկներ կան:Նրանցից ոմանք ցանկանում են չեզոք դրոշի ներքո մասնակցել 2018-ին Հարավային Կորեայում կայանալիք ձմեռային օլիմպիադային: Ըստ նախնական տեղեկությունների, 2012-2015 թվականների ընթացում այդ մարզիկների ստուգումների արդյունքները դրական են եղել, ինչը նշանակում է, որ վերջիններս խթանիչներ են օգտագործել, սակայն ենթադրվում է, որ այդ 300 մարզիկների ստուգումների արդյունքներն ավելի ուշ կեղծվել են: Inside the Games պարբերականը պնդում է, որ համաշխարհային հակադոպինգային գործակալությունը այդ տեղեկությունները ձեռք է բերել Մոսկվայի հակադոպինգային լաբորատորիայի տվյալների բազայից:Նշված լաբորատորիայի նախկին տնօրեն Գրիգորի Ռոդչենկովը փախել էր Միացյալ Նահանգներ, նրա ցուցմունքների և հաղորդումների հիման վրա էր Համաշխարհային հակադոպինգային գործակալության անկախ հանձնաժողովը 2015-ին զեկույց պատրաստել՝ ռուսական սպորտում դոպինգների օգտագործումը պետական մակարդակով պաշտպանելու մասին:Կրեմլը հերքում է պետական միջամտությունը դոպինգների օգտագործմանը: Ռուսաստանում Ռոդչենկովին հեռակա կարգով դատապարտել են ազատազրկման: 10 օր առաջ՝ դեկտեմբերի 5-ին Միջազգային օլիմպիական կոմիտեն արգելեց Ռուսաստանի հավաքականին՝ մասնակցել առաջիկա ձմեռային օլիմպիադային: ՄՕԿ-ը երկու ուսումնասիրությունների արդյունքում ապացուցված համարեց, որ Ռուսաստանի իշխանությունները սպորտում խթանիչեր կիրառելու համակարգ են կազմակերպել։Միաժամանակ՝ Միջազգային օլիմպիական կոմիտեն որոշել էր, որ խթանիչներ չօգտագործած ռուսաստանցի մարզիկները կարող են մասնակցել ձմեռային օլիմպիական խաղերին չեզոք դրոշի ներքո: Ավելի ուշ Ռուսաստանի օլիմպիական կոմիտեն համաձայնել է, որ ռուս մարզիկները չեզոք դրոշի ներքո մասնակցեն Հարավային Կորեայում առաջիկա փետրվարին կայանալիք ձմեռային օլիմպիական խաղերին: "
Սպորտ,"Ի՞նչ անի Մխիթարյանը, որ վերադառնա խաղադաշտ, Մոուրինյոն չունի այս հարցի պատասխանը"," Ի՞նչ պետք է անի Հենրիխ Մխիթարյանը կրկին խաղադաշտ դուրս գալու համար: Երեկ Բոռնմութի հետ խաղից հետո սա էր լրագրողների առաջին հարցերից մեկը, որը հնչեց «Մանչեսթր Յունայթեդի» մարզիչ Ժոզե Մոուրինյոյի ասուլիսում: «Մխիթարյանը վերջին 8 խաղերից յոթում խաղադաշտ դուրս չի եկել, շաբաթներ առաջ դուք խստորեն քննադատել էիք նրան, հիմա ի՞նչ պետք է անի Մխիթարյանը՝ կրկին թիմում ընգրկվելու համար»,- հարցրեց լրագրողներից մեկը: Մոուրինյոն, ի պատասխան, միայն խոսեց Մխիթարյանի բացակայության պատճառների մասին, շրջանցելով վերադարձի թեման:«Ես կարող եմ միայն 6 խաղացող ունենալ պահեստայինների նստարանին և փորձում եմ միշտ այստեղ հավասարակշռություն պահպանել: Երկու պաշտպան ունեմ, ովքեր կարողանում են խաղալ տարբեր դիրքերում: Էշլի Յանգը լավ է գործում եզրում, Անդեր Էրերան՝ կիսապաշտպանությունում, Զլատան Իբրահիմովիչը հարձակվող է, իսկ Մարկուս Ռեշվորդը՝ երկրորդ հարձակվողն ու եզրայինը: Եթե ես Մխիթարյանին ընդգրկեմ թիմում, ուրեմն պետք է այս խաղացողներից մեկին դուրս թողնեմ, մինչդեռ, կարծում եմ, որ այս ֆուտբոլիստներն ավելի արժանի են՝ լինել թիմի կազմում: Նրանք վաստակել են իրենց տեղը»,- ասաց Մոուրինյոն:Խոստումնալից մեկնարկից ու մի քանի անգամ անընդմեջ հանդիպման լավագույն ֆուտբոլիստ ճանաչվելուց հետո Մխիթարյանն արդեն ավելի քան մեկ ամիս է՝ դուրս է մնում պայքարից՝ երբեմն չհայտնվելով անգամ պահեստայինների նստարանին: Նոյեմբերի 5-ին՝ Մանչեսթր-Չելսի հանդիպումից հետո, Հենրիխ Մխիթարյանը միայն մեկ անգամ է խաղադաշտ դուրս եկել, այն էլ՝ 20 րոպեով: Շաբաթներ առաջ Մոուրինյոն հրապարակավ հայտարարել էր՝ գոհ չէ Մխիթարյանից:«Ես դժգոհ եմ նրա խաղից, և սա չի վերաբերում վերջին մեկ-երկու հանդիպումներին, խոսքը երեք, չորս, հինգ հանդիպումների մասին է: Նա շատ լավ սկսեց խաղաշրջանը, հետո, սակայն, սկսեց քայլ առ քայլ անհետանալ: Նրա խաղի մակարդակը՝ գոլեր խփելու, գնդակին տիրանալու, մրցակցին լարվածության մեջ պահելու, 10-ը համարի պարտավորությունը կատարելու առումով՝ հետզհետե նվազել է, և սա բավարար էր՝ նրան խաղից դուրս թողնելու համար, քանի որ մյուսներն աշխատում են, որ վաստակեն այդ իրավունքը»,- ասել էր «Մանչեսթր Յունայթեդի» մարզիչը:Նրա այդ կոշտ հայտարարություններից հետո բրիտանական թերթերը գրեցին, թե ՄՅու-ի մարզիչն արտահերթ հանդիպում է ունեցել Մխիթարյանի հետ՝ վերջինիս մարզավիճակի հարցով: Թե ինչ են խոսել Մոուրինյոն ու Մխիթարյանը, հայտնի չէ: 28-ամյա կիսապաշտպանը սոցիալական կայքերի իր էջերը վերջին շաբաթներին չի թարմացնում, հարցազրույցներ չի տալիս: Այս անորոշ իրավիճակն էլ ավելի են սրել կուլիսներում շրջանառվող խոսակցությունները, որոնց համաձայն՝ Հայաստանի հավաքականի ավագն արդեն հունվարին կարող է այլ ակումբ տեղափոխվել:Իտալական հեղինակավոր Corriere dello Sport-ը որոշ մանրամասներ է հրապարակել՝ պնդելով, թե Մխիթարյանը կարող է «Ինտեր» տեղափոխվել, և որ երկու ակումբներն արդեն բանակցություններ են վարում այս հարցի շուրջ: Ավելի վաղ հաղորդվել էր, թե «Մանչեսթր Յունայթեդի» պորտուգալացի մարզիչը ցանկանում է Մխիթարյանին փոխանակել «Ինտերի» պորտուգալացի կիսապաշտպան Ժոաու Մարիուի հետ:  "
Սպորտ,Ժոզե Մոուրինյոն արտահերթ հանդիպում է ունեցել Հենրիխ Մխիթարյանի հետ. Transfermarkt," «Մանչեսթեր Յունայթեդ»-ի մարզիչ Ժոզե Մոուրինյոն արտահերթ հանդիպում է ունեցել Հենրիխ Մխիթարյանի հետ՝ վերջինիս վատ մարզավիճակի հարցով։ Այդ մասին հաղորդում է Transfermarkt կայքէջը։Մխիթարյանը փորձել է հստակեցնել իր հեռանկարները, իր ապագան «Մանչեսթեր Յունայթեդ»-ում։Թիմի մարզչի և 28-ամյա հայ կիսապաշտպանի հանդիպումից մանրամասներ չի հաղորդվում։ Մխիթարյանն, իր հերթին, սոցցանցերում վերջին շրջանում որևէ նոր գրառում չի կատարում։Express Sport բրիտանական կայքը գրում է, որ եթե Մխիթարյանն առաջիկա հունվարին դուրս բերվի տրանսֆերի, ապա Դորտմունդի «Բորուսիա»-ն Միլանի «Ինտեր»-ը հետաքրքրված են հարձակվողական ոճի կիսապաշտպան Մխիթարյանով և ձգտում են նրան ազատել Old Trafford-ի մղձավանջից։«Միլան» տեղափոխվելու հնարավորության մասին գրել է նաև իտալական մամուլը։Չնայած Անգլիայի Պրեմիեր լիգայի այս մրցաշարը Մխիթարյանը շատ լավ սկսեց՝ առաջին երկու խաղում կատարելով գոլային հինգ փոխանցում, սակայն, աստիճանաբար նրա խաղը նահանջ ապրեց։ Ժոզե Մոուրինյոն քննադատել էր Մխիթարյանին՝ ասելով, որ «հետագա խաղերում Մխիթարյանը սկսեց դաշտերում անհետանալ»։Երկար ժամանակ նա դուրս է մնացել «Մանչեսթեր Յունայթեդ»-ի կազմից։ Վերջին հանդիպումներում Մխիթարյանն անգամ պահեստայինների թվում չի հայտարարագրվում։Նեյեմբորի սկզբից Մխիթարյանը խաղադաշտ դուրս չի եկել։ Վերջին յոթ հանդիպումներում խաղացել է ընդամենը 20 րոպե։Նշենք, որ այսօր «Մանչեսթեր Յունայթեդ»-ը սեփական հարկի տակ՝ Old Trafford-ում խաղալու է «Բորմութ»-ի հետ։Երեկ Մոուրինյոն ասուլիս է տվել, որտեղ ասել է, թե կիրակի օրը «Մանչեսթեր Սիթի»-ից կրած պարտությունից հետո «կարմիր սատանաները» ձգտելու են այսօրվա խաղում հաղթանակի հասնել։ «Երբ պարտվում ես հաղթելու ավելի մեծ ցանկություն է առաջանում», - ասել է նա։Կիրակնօրյա պարտությունից հետո «Մանչեսթեր Յունայթեդ»-ը երեկ առաջին մարզումն է անցկացրել։ MailOnline-ը ֆիքսել է մարզումների մեկնող ֆուտբոլիստներին, նրանց թվում է նաև Հենրիխ Մխիթարյանը։ "
Սպորտ,Ռուսաստանում արձագանքում են երկրին 2018-ի Օլիմպիադայից հեռացնելու որոշմանը ," «Պետք է էմոցիաները մի կողմ դնել և խորն ուսումնասիրել կատարվածը», - այսպես է մեկնաբանել Կրեմլի խոսնակ Դմիտրի Պեսկովը Ռուսաստանին 2018 թվականին Հարավային Կորեայում կայանալիք ձմեռային Օլիմպիական խաղերից հեռացնելու Միջազգային օլիմպիական կոմիտեի (ՄՕԿ) որոշումը։«Ստեղծված իրավիճակը մեզնից պահանջում է մանրամասն ուսումնասիրել, թե ինչու է կոմիտեն մեր երկրի հանդեպ նման որոշում կայացրել, դեռ վաղ է հետևություն անելը», - ասել է Պեսկովը, հավելելով, որ չգիտի՝ արդյո՞ք պաշտոնանկ կարվեն համապատասխան պաշտոնյաները։Ռուսաստանի փոխվարչապետ Արկադի Դվորկովիչը այսօր հայտարարել է, որ ռուսաստանցի մարզիկներն ամեն դեպքում պետք է մասնակցեն Օլիմպիական խաղերին: Դվորկովիչը, այդուհանդերձ, նույնպես անարդար է համարում Օլիմպիական կոմիտեի որոշումը:Գեղասահքի հանրահայտ մարզիչ Տատյանա Տարասովան ևս հայտարարել է, որ օլիմպիական խաղերը մարզիկների կարիերայի կարևորագույն մրցումներ են, և նրանք պետք է մասնակցեն խաղերին՝ անգամ չեզոք դրոշի ներքո: Տարասովան նաև երկրի փոխվարչապետ Վիտալի Մուտկոյին է մեղադրել կատարվածի համար և հայտարարել է, որ այդպիսի սպորտի նախարար ունենալը խայտառակություն է:Չեչնիայի ղեկավար Ռամզան Կադիրովը, մինչդեռ, դեռ երեկ երեկոյան հայտարարել է, որ չեչեն մարզիկները չեն մասնակցի Օլիմպիադային:Ռուսաստանցի մարզիկների մասնակցության հարցը երկրի Օլիմպիական կոմիտեն կորոշի դեկտեմբերի 12-ին: Հիշեցնենք, Միջազգային օլիմպիական կոմիտեն երեկ աննախադեպ որոշում է կայացրել՝ հեռացնել Ռուսաստանին ձմեռային օլիմպիական խաղերից հակադոպինգային կանոնները բազմիցս խախտելու պատճառով։ Եվ սա առաջին անգամ է, երբ խաղերից զրկվում է մի ամբողջ երկիր։ Ընդ որում, ռուսաստանցի մարզիկներին՝ նրանց, ովքեր, ՄՕԿ-ի գնահատմամբ, մաքուր են և ներքաշված չեն դոպինգային սկանդալներում, միջազգային պաշտոնյաները կոչ են անում մասնակցել խաղերին չեզոք՝ Օլիմպիական դրոշի տակ, և նույնիսկ առաջարկում են ֆինանսական աջակցություն: Հայտնի մարզիկ Վիկտոր Անն արդեն հայտարարել է, որ ընդունում է այս պայմանները և համաձայն է մասնակցել խաղերին Օլիմպիական դրոշի ներքո։Ռուսաստանի օլիմպիական կոմիտեի ղեկավար Ալեքսանդր Ժուկովն արդեն ներողություն է խնդրել երկրի անունից հակադոպինգային կանոնները խախտելու համար, ինչը, թերևս, միանշանակ չի ընդունվել Մոսկվայում։Ռուսաստանի փոխվարչապետ Վիտալի Մուտկոյին ընդհանրապես արգելել են երբևիցե առնչվել Օլիմպիական խաղերին։ Նա մինչ այդ հայտարարել էր, որ եթե Ռուսաստանին հեռացնեն Օլիմպիական խաղերից, կթողնի իր պաշտոնը, սակայն մինչև այս պահը որևէ հայտարարություն չի արել։Մուտկոն, հիշեցնենք, 2014 թվականին զբաղեցնում էր Ռուսաստանի սպորտի նախարարի պաշտոնը և Սոչիի Օլիմպիական խաղերի հիմնական կոորդինատորներից էր։Այս աննախադեպ որոշումը ՄՕԿ-ը կայացրել է երկու զեկույցների արդյունքում: Դրանցից մեկը պատրաստել էր Համաշխարհային հակադոպինգային գործակալության (WADA) փորձագետ Ռիչարդ ՄըքԼարենը, և այս զեկույցի հիմքում Մոսկվայի հակադոպինգային լաբորատորիայի նախկին ղեկավար Գրիգորի Ռոդչենկովի ցուցմունքներն էին։ Ռոդչենկովը պատմել է, որ Ռուսաստանում գոյություն ունի պետական դոպինգային համակարգ, և այն ակտիվորեն կիրառվել է Սոչիի Օլիմպիական խաղերի ժամանակ։ ՄՕԿ-ը, ի դեպ, վերանայել է Սոչիի Օլիմպիադայի արդյունքները, և Ռուսաստանի հավաքականը առաջին հորիզոնականից հայտնվել է չորրորդում։Կոմիտեի այս որոշման հանդեպ ռուսաստանցիների վերաբերմունքը տարբեր է, մի մասը սրա հետևում քաղաքականություն և հակառուսական հիստերիա է տեսնում ու համարում է, որ Ռուսաստանը պետք է բոյկոտի Օլիմպիական խաղերը, մի մասն էլ՝ որ սպորտի ոլորտի չինովնիկները պետք է պաշտոնանկ արվեն, իսկ ռուսաստանցի դոպինգից մաքուր մարզիկները պետք է անպայման մասնակցեն խաղերին և հաղթեն: "
Սպորտ,"«Բորուսիան» կցանկանար, որ Մխիթարյանը վերադառնա․ Բրիտանական մամուլ"," Դորտմունդի «Բորուսիան» հետևում է Հենրիխ Մխիթարյանի շուրջ ստեղծված իրադրությանը և կցանկանար, որ նա վերադառնա: Չնայած գերմանական ակումբն այդ մասին պաշտոնապես ոչինչ չի հայտնել, սակայն բրիտանական մամուլում և մարզական կայքերում այդ թեման բավական ակտիվորեն շոշափվում է:Այսօրինակ ենթադրությունների հիմական պատճառը «Մանչեսթր Յունայթեդի» հիմական կազմից Մխիթարյանի դուրս մնալն է, մինչդեռ «Բորուսիայում», ըստ մեկնաբանների, նա կարող է վերագտնել իր խաղը: Ըստ այդմ՝ Բունդեսլիգայի առաջնությունում ներկայումս «Բորուսիան» առաջատար թիմերի շարքում չէ, և թիմի երբեմնի աստղի վերադարձը կարող է երկու կողմի համար էլ օգտակար լինել:Ըստ տարբեր աղբյուրների՝ «Մանչեսթր Յունայթեդի» մարզիչ Ժոզե Մոուրինյոն Պրեմիեր լիգայի մրցաշարի հունվարին սկսվող առաջիկա արձակուրդներին, երբ կատարվելու են ֆուբոլիստների տրանսֆերային գործարքները, ցանկանում է Լոնդոնի «Արսենալից» ձեռք բերել այդ ակումբի առաջատար ֆուտբոլիստներից Մեսութ Օզիլին: Երբ նրան այդ մասին հարց են տվել, Մոուրինյոն չի պատասխանել, սակայն և չի հերքել շրջանառվող լուրերը: Ենթադրվում է, որ այդ գործարքի կայացման դեպքում Մոուրինյոն կազատվի Մխիթարյանից:«Մանչեսթր Յունայթեդի» մարզիչը դարձյալ դժգոհ է Հենրիխ Մխիթարյանի խաղից: Վերջին հանդիպումներին Մխիթարյանը չի մասնակցում: Մոուրինյոն նրան երբեմն անգամ պահեստայինների ցանկում չի հայտագրում: Այդպես էր նաև «Արսենալի» հետ վերջին խաղում: Պրեմիեր լիգայի մեկնարկային խաղերում Մխիթարյանը գոլային հինգ փոխանցում է կատարել, հաջորդ խաղերում էլ երեք գոլ է խփել, բայց հետո նրա խաղը չէր ստացվում: Մոուրինյոն գերադասեց նրա փոխարեն խաղադաշտում տեսնել թիմի մյուս կիսապաշտպաններին, մասնավորպես, Ջեսիի Լինգարդին, համարելով, որ նա ավելի է համապատասխանում ֆուտբոլային իր սխեմային:Պրեմիեր լիգայի նախորդ հանդիպմանը «Մանչեսթր Յունայթեդը» Լոնդոնում 3:1 հաշվով հաղթեց տանտերերին՝ «Արսենալին»: Այդ հանդիպմանը Լինգարդը երկու գոլի հեղինակ դարձավ, իսկ խաղից հետո կայացած ասուլիսում Մոուրինյոն գովել էր Լինգարդին: Նա, մասնավորապես, ասել էր՝ երբ թիմը խաղում է երկու հարձակվողներով, կիսապաշտպան Լինգարդը ժամանակին հայտնվում է գրոհները եզրափակող գծում:Իսկ բոլորովին վերջերս, անցած նոյեմբերին, Մոուրինյոն դժգոհել էր Մխիթարյանից: «Ես դժգոհ եմ նրա խաղից, ես չեմ խոսում մեկ, երկու խաղի մասին, այլ երեք, չորս, կամ հինգ: Մրցաշարը նա շատ լավ սկսեց, սակայն հետո աստիճանաբար, քայլ առ քայլ, սկսեց անհետանալ»,- ասել էր պորտուգալացի մարզիչը, հավելելով՝ Մխիթարյանը կվերադառնա հիմնական կազմ, եթե որևէ մեկը դուրս գա:2016-ին Մխիթարյանը Դորտմունդի «Բորուսիայից» տեղափոխվեց «Մանչեսթր Յունայթեդ», տեղափոխման տրանսֆերային արժեքը կազմեց 37 միլիոն ֆունտ ստերլինգ: Արդյունքում՝ Մխիթարյանը դարձավ նախկին խորհրդային երկրներից ամենաթանկ ֆուտբոլիստը:Անցած մրցաշարում «Բորուսիայի» կազմում նա ճանաչվել էր լավագույնը, սակայն անգլիական Պրեմիեր լիգայում նրա մեկնարկը հաջող չէր: «Մանչեսթր Յունայթեդի» կիսապաշտպանական գծում մեծ թվով բարձրակարգ ֆուտբոլիստներ են ընդգրկված, և որոշ ժամանակ Մխիթարյանը կամ չէր խաղում, կամ դուրս էր գալիս փոխարինման: Սոցցանցերում նույնիսկ նրան աջակցություն հայտնող խմբեր էին ստեղծվել: Ի վերջո, որոշ ժամանակ անց, Մխիթարյանը «Մանչեսթր Յունայթեդում» ևս գտավ իր խաղը, բայց պատմությունը կարծես կրկնվում է: "
Սպորտ,Եվս հինգ ռուսաստանցի մարզիկ ցկյանս որակազրկվեց," Միջազգային օլիմպիական կոմիտեն խթանիչներ օգտագործելու մեղադրանքով ցկյանս որակազրկել է ևս 5 ռուսաստանցի մարզիկների, Սոչիի ձմեռային Օլիմպիադայում նրանց ելույթների արդյունքները չեղարկվել են: Ընդհանուր հաշվով՝ ցկյանս արդեն որակազրկվել է տասը ռուսաստանցի: Դաշնության մասնակցությունն առաջիկա Օլիմպիադային կարող է ընդհանրապես արգելվել:Սկելետոնիստ Սերգեյ Չուդինովը, բոբսլեյիստներ Ալեքսեյ Նեգոդայլոն և Դմիտրի Տրունենկովը, բիաթլոնիստներ Յանա Ռոմանովան և Օլգա Վիլուխինան մեղավոր են ճանաչվել խթանիչներ կիրառելու համար և ցկյանս որակազրկվել են: Այսպիսով, Ռուսաստանը զրկվել է Սոչիի ձմեռային Օլիմպիադայում վաստակած ևս երկու արծաթե մեդալներից և ոչ պաշտոնական հաշվարկով այլևս կորցրել է առաջին տեղը:Կանադացի իրավաբան-պրոֆեսոր Ռիչարդ ՄըքԼարենի անկախ հանձնաժողովի անցկացրած ստուգումների արդյունքների համաձայն, խթանիչներ Ռուսաստանում օգտագործել է ավելի քան հազար մարզիկ, արգելված դեղամիջոցների օգտագործումը և դրա բացահայտումը կանխելու համար արյան ու մեզի նմուշների փոխարինումը կատարվել է պետության, մասնավորապես՝ սպորտի նախարարության լռելյայն կառավարմամբ ու Անվտանգության դաշնային ծառայության ակտիվ աջակցությամբ:19 ռուսաստանցի մարզիկների մասնակցությունը 2018 թվականին Հարավային Կորեայում՝ Պյոնչենգ ավանում կայանալիք ձմեռային Օլիմպիադային արդեն արգելվել է, մինչդեռ 17 երկրների հակադոպինգային գործակալությունները պահանջում են արգելել Ռուսաստանի ամբողջ հավաքականի մասնակցությունը: Վերջնական որոշումը կընդունվի Միջազգային օլիմպիական կոմիտեի գործադիր խորհրդի՝ այս ուրբաթ օրը Լոզանում գումարվելիք նիստում:Ռուսները հերքում են պետության աջակցությունը խթանիչների կիրառմանը և հավատացնում են, որ հետայսու ամեն ինչ կանեն միայն ազնիվ մարզիկներով միջազգային մրցումներին ներկայանալու համար:Հակադոպինգային համաշխարհային գործակալությունը՝ WADA-ն, մերժել է Թեթև ատլետիկայի համառուսաստանյան ֆեդերացիայի սառեցումը դադարեցնելու Մոսկվայի հայտը, հետևաբար, միջազգային մրցաշարերին ռուսաստանցիները կարող են մասնակցել ոչ թե իրենց պետական դրոշի ներքո, այլ իբրև «չեզոք» մարզիկներ:Ռուսները մեղադրում են Մոսկվայի հակադոպինգային լաբորատորիան 2006-ից մինչև 2015-ը ղեկավարած Գրիգորի Ռոդչենկովին, ով հրաժարական է ներկայացրել և 2015-ին բացահայտել է խթանիչների համատարած կիրառման հանգամանքները:Մասնավորապես, պարզվել է, որ ռուսաստանցի մարզիկներն առնվազն 2011 թվականից զանգվածաբար խթանիչներ են օգտագործել, և դա շարունակվել է նաև Սոչիի 2014 թվականի ձմեռային Օլիմպիադայից հետո:Մարզական շրջանակները, քաղաքական գործիչները Ռոդչենկովին ազգի դավաճան են անվանում, իսկ իրավապահները նրան որոնում են և գործ են հարուցել դոպինգների կիրառումը ծրագրելու և իրականացնելու մեղադրանքով:Մինչդեռ, Միջազգային օլիմպիական կոմիտեն պնդում է, որ Ռոդչենկովն անցյալում կատարած ապօրինի գործողությունների փաստը չի հերքում, իսկ նրա ցուցմունքներն արժանահավատ են:Ռոդչենկովն այժմ գտնվում է Միացյալ Նահանգների տարածքում, գաղտնի վայրում՝ Հետաքննությունների դաշնային բյուրոյի պաշտպանության ներքո, քանի որ կան տեղեկություններ նրա կյանքին սպառնացող վտանգի մասին:Ռուսաստանցի տասնյակ մարզիկներ արդեն համաձայնել են «չեզոք» կարգավիճակով մասնակցել առաջիկա մրցումներին և դիմումներ են պատրաստում:Նախագահ Վլադիմիր Պուտինն ասել է, որ այդ կարգավիճակով մասնակցությունը նվաստացուցիչ է: Մի շարք քաղաքական գործիչներ առաջարկում են հրաժարվել օլիմպիական ելույթներից և հեռուստատեսությամբ չհեռարձակել հարավկորեական ձմեռային խաղերը, եթե անտեղ ներկա չլինի Ռուսաստանի հավաքականը: Կրեմլն ամեն գնով պաշտպանում է որակազրկված մարզիկներին և նկատել է տալիս, որ այդ սկանդալով Արևմուտքը ցանկանում է ստվեր գցել 2018-ին կայանալիք նախագահական ընտրությունների վրա:«Սոչիի Օլիմպիադայում հաղթանակը Ռուսաստանինն է, այդ նվաճումը չեղարկել հնարավոր չէ, այն առհավետ կլինի մեր հավաքականի, մեր հերոս մարզիկների հաղթանակը», - ՏԱՍՍ լրատվական գործակալության փոխանցմամբ, երեկ հայտարարել է նախագահ Վլադիմիր Պուտինի խոսնակ Դմիտրի Պեսկովը: "
Սպորտ,Ինֆանտինո. «Ռասիզմի դեմ անողոք պայքար կլինի» ," Գալիք ուրբաթ օրը՝ դեկտեմբերի 1-ին, Կրեմլի պետական պալատում տեղի կունենա 2018 թվականի ֆուտբոլի աշխարհի առաջնության խմբերի վիճակահանությունը:Հանդիսավոր արարողությանը մասնակցելու են լեգենդար աստղեր արգենտինացի Դիեգո Մարադոնան, իտալացի Ֆաբիո Կանավարոն, ֆրանսիացի Լորան Բլանը, անգլիացի Գորդոն Բենքսը, բրազիլացի Կաֆուն, իսպանացի Կարլես Պույոլը, ուրուգվայցի Դիեգո Ֆորլանը, գերմանացի Միրոսլավ Կլոզեն:Աշխարհի ութ չեմպիոն-երկրների պատվիրակները միասին բեմ կբերեն Աշխարհի գավաթը: Ինչպես ՏԱՍՍ ռուսաստանյան լրատվական գործակալությունն է նշում, նրանց հետ կլինի նաև խորհրդային լեգենդար մարզիկ, Ռուսաստանի ֆուտբոլի միության առաջին փոխնախագահ Նիկիտա Սիմոնյանը:«Տոմսերը շատ արագ են վաճառվում, աշխարհի առաջնության նկատմամբ մեծ հետաքրքրություն է», - ասել է նախկինում Ռուսաստանի սպորտի նախարար, այժմ սպորտի, զբոսաշրջության և երիտասարդության հարցերով փոխվարչապետ Վիտալի Մուտկոն:Ռուսաստանում աշխարհի առաջնությունը տեղի կունենա 2018 թվականի հունիսի 14-ից հուլիսի 15-ը՝ Դաշնության 11 քաղաքների 12 մարզադաշտերում:Վերջին տարիներին սպորտի աշխարհում, այդ թվում մոլորակի ամենասիրված մարզաձևերից՝ ֆուտբոլում պայքար է մղվում ռասայական խտրականության տգեղ երևույթի դեմ, պատժվում են ակումբներ և նույնիսկ առանձին երկրներ, մինչդեռ 2018-ին շատ ավելի կոշտ միջոցներ կձեռնարկվեն:ՖԻՖԱ-ի նախագահ Ջանի Ինֆանտինոն հայտնել է, որ Ռուսաստանում կայանալիք աշխարհի առաջնության ընթացքում ռասիզմի և անհանդուրժողականության այլ դրսևորումների պարագայում մրցավարին կտրվի խաղն ընդհատելու կամ չեղարկելու իրավունք:«Բնականաբար, մենք ակնկալում ենք, որ աշխարհի առաջնությունը կանցնի արդար խաղի կանոններով՝ ինչպես մարզադաշտում, այնպես էլ դրանից դուրս», - ասել է Ինֆանտինոն և ավելացրել. - «Համոզված ենք, որ անհանդուրժողականություն չի լինի, բայց եթե ինչ-որ բան պատահի, առաջին անգամ աշխարհի առաջնությունների պատմության ընթացքում կձեռնարկվի անհանդուրժողականության դեմ պայքարի եռաստիճան մեխանիզմ՝ մրցավարը կընդհատի կամ նույնիսկ չեղյալ կհայտարարի հանդիպումը»։Ինֆանտինոյի փոխանցմամբ, խտրականությունն անթույլատրելի է, ռասիզմի դեմ անողոք պայքար կլինի: ՖԻՖԱ-ի նախագահն ասել է նաև, որ չափազանց խիստ միջոցներ են ձեռնարկվելու խթանիչների հնարավոր կիրառումն արմատախիլ անելու համար:  "
Սպորտ,Ֆրանսիայի դատարանը մեղադրանք է առաջադրել ռուսաստանցի միլիարդատիրոջը," Ֆրանսիական դատարանը մեղադրանք է առաջադրել ռուսաստանցի միլիարդատեր, սենատոր Սուլեյման Կերիմովին։ Նա մեղադրվում է հարկերից խուսափելու և փողերի լվացման հոդվածներով։ Ֆրանսիայի օրենսդրությամբ այս մեղադրանքները մինչև տասը տարվա ազատազրկում են նախատեսում։Դատարանը որոշել է, որ 5 միլիոն եվրո գրավի դիմաց Կերիմովը կարող է ազատության մեջ մնալ, ինչպես նաև պետք է իշխանություններին հանձնի իր անձնագիրը։ Նրան նաև արգելվել է հեռանալ Նիսի շրջանից, որտեղ ձերբակալվել էր։ Շաբաթվա ընթացքում մի քանի անգամ Կերիմովը պետք է ներկայանա ոստիկանություն և կապ չհաստատի որոշ մարդկանց հետ, ում անունները չեն հրապարակվում։ Այս մասին հաղորդում է Reuters գործակալությունը։Մամուլը նշում է, որ ֆինանսական մեքենայությունները կապված են ֆրանսիական Ռիվիերայում ձեռք բերված մի քանի վիլլաների գործարքների հետ` այդ գործարքները կատարվել են ֆիկտիվ ընկերությունների միջոցով, մի քանի տասնյակ միլիոն եվրոյի հարկեր չեն վճարվել։Le Figaro թերթը գրել էր, որ Կերիմովի հետ ձերբակալվել էին ևս չորս մարդ։Ռուսաստանի նախագահի մամուլի խոսնակ Դմիտրի Պեսկովն ասել էր, որ առավելագույն ջանքերը կգործադրեն Սուլեյման Կերիմովի օրինական իրավունքները պաշտպանելու համար, քանի որ նա Ռուսաստանի քաղաքացի է, ինչպես նաև խորհրդարանի վերին պալատի անդամ։Forbes-ի մեծահարուստների ցանկում Սուլեյման Կերիմովը 21-րդն է, նրա հարստությունը 6 միլիարդ դոլարից ավելի է գնահատվում։ Երբ օրենք ընդունվեց, ըստ որի՝ սենատորները չեն կարող բիզնես ունենալ, նա սկսեց աստիճանաբար իր ակտիվները փոխանցել որդուն: Ըստ 2016-ի նրա հայտարարագրի՝ միլիարդատեր սենատորը անշարժ գույք չունի:Ծագումով դաղստանցի Սուլեյման Կերիմովը երկար ժամանակ Մախաչկալայի «Անժի» ֆուտբոլային ակումբի սեփականատերն էր: Այդ ընթացքում «Անժի»-ն մեծ գումարներով լավ ֆուտբոլիստներ էր գնում:«Անժի» ակումբը ժամանակին փորձել էր ձեռք բերել նաև Հենրիխ Մխիթարյանին: Սա նաև Մխիթարյանն էր հաստատել իր հարցազրույցներից մեկում, երբ խոսք էր բացվել, թե գումարի համար է Դորտմունդի «Բորուսիա»-ից տեղափոխվում «Մանչեսթր Յունայթեդ»․ նա ասել էր, որ եթե իրեն փողը հետաքրքրեր, ապա ժամանակին Մախաչկալայի «Անժի» կգնար և ոչ թե Դորտմունդի «Բորուսիա» կգար:  "
Սպորտ,Կրիշտիանու Ռոնալդուն հինգերորդ անգամ մոլորակի լավագույն ֆուտբոլիստ ճանաչվեց ," Երեկ երեկոյան ՖԻՖԱ-ն հրապարակել է արդիական ֆուտբոլի թիվ մեկ աստղերի անունները: Հանդիսավոր միջոցառումը տեղի է ունեցել ֆուտբոլի ծննդավայր համարվող երկրի՝ Մեծ Բրիտանիայի մայրաքաղաք Լոնդոնում:Լավագույն ֆուտբոլիստ, լավագույն դարպասապահ, լավագույն մարզիչ, լավագույն գոլի հեղինակ, երկրպագուների ընտրություն՝ այս անվանակարգերում հաղթողների անունները երեկ հայտնի դարձան Լոնդոնի «Պալլադիում» սրահում:Լավագույն ֆուտբոլիստ է ճանաչվել Կրիշտիանու Ռոնալդուն, ընդ որում՝ արդեն հինգերորդ անգամ: Ո՞րն է հաջողության գաղտնիքը: «Շատ, շատ աշխատանք, շատ ժամանակ խաղադաշտում, մարզադահլիճում՝ աթլետիկայի գծով մարզիչների հետ, շատ սառը ջուր, շատ տաք ջուր, շատ մերսում, շատ ուտելիք և երկար տարիների նվիրվածություն»,- ասել է պորտուգալացի ֆուտբոլիստը:Եզրափակիչ եռյակում էր Ռոնալդուի մշտական մրցակիցը՝ Արգենտինայի հավաքականի ավագ և «Բարսելոնայի» առաջատար ռմբարկու Լիոնել Մեսսին: Եռյակի մյուս անդամը «Բարսելոնայից» «Պարի Սեն Ժերմեն» տեղափոխված՝ Բրազիլիայի ընտրանու աստղ Նեյմարն է: «Շնորհավորում եմ Կրիշտիանուին, ինձ համար մեծ պատիվ է այս եռյակում հայտնվել, հուսով եմ, որ մի օր ես էլ նրա հաջողությունը կկրկնեմ»,- ասել է Նեյմարը:Լավագույն մարզիչ է ճանաչվել Մարդիդի «Ռեալի» ավագ մարզիչ և նախկին աստղ Զինեդին Զիդանը: «Կարծում եմ, այս ակումբը հատուկ պատմություն ունի, «Ռեալն» աշխարհի լավագույն ակումբն է, մենք ուզում ենք շարունակել այդ մեծ պատմության կերտումը, խաղացողները, բոլորը դրան են ձգտում»,- ասել է Զիդանը:Երեկ ՖԻՖԱ-ն հայտնել է նաև լավագույն գոլի հեղինակի անունը: Այդ անվանակարգում հաղթողին տրվում է հունգարացի լեգենդար ռմբարկու Ֆերենց Պուշկաշի մրցանակը: Այս տարի այդ պատվին արժանացել է Լոնդոնի «Արսենալի» կազմում հանդես եկող ֆրանսիացի Օլիվեր Ժիրուն, ով «կարիճ» հարվածով աներևակայելի գեղեցիկ գոլ է խփել Քրիստալ Թալասի դարպասը: «Երջանիկ եմ այդ գոլի համար, դա իմ ամենակարևոր գոլերից էր, չեմ կարծում, որ երբևէ կհաջողվի նման գոլ կրկնել, արտառոց զգացում է»,- ասել է Ժիրուն:Լավագույն դարպասապահ է ճանաչվել Իտալիայի հավաքականի և «Յուվենտուսի» վետերան Ջանլուիջի Բուֆոնը: «Շատ երջանիկ եմ, մեծ պատիվ է այս ճանաչումը, կարծում եմ, դրան արժանի եմ, որովհետև անցյալ տարին շատ կարևոր և հաջողված մրցաշրջան էր իմ և «Յուվենտուսի» համար, երբ քրտնաջան ու անտրտունջ աշխատում ես, երազանքդ մի օր կատարվում է»,- ասել է Բուֆոնը:Լավագույն ֆուտբոլիստների ընդհանուր ցանկում հինգ խաղացող Մադրիդի «Ռեալից» են, ևս երեքը՝ «Բարսելոնայից»:ՖԻՖԱ-ն նաև ընտրել է ակումբների լավագույն երկրպագուներին: Այս տարի այդ պատվին են արժանացել շոտլանդական «Սելթիկի» երկրպագուները, ովքեր մայիսին մարզադաշտում կազմակերպել են «Լիսաբոնի առյուծներ» ֆլեշմոբը, նվիրված 1967 թվականին Լիսաբոնում Չեմպիոնների լիգայի եզրափակիչում «Ինտեր» Միլանի նկատմամբ իրենց թիմի հաղթանակի 50-ամյակին:Նշենք, որ տասնամյակներ շարունակ մոլորակի լավագույն ֆուտբոլիստը ստանում է Ballon d'or-ը՝ «Ոսկե գնդակը»: Մրցանակը 1956 թվականին սահմանել են Փարիզում հրատարակվող մարզական հանդեսի՝ «France Football»-ի լրագրողները:Նախկինում «Ոսկե գնդակը» տրվել է եվրոպացի ֆուտբոլիստներին, 1995-ից մրցանակը տրվել է նաև Եվրոպայում խաղացող այլ մայր ցամաքների մարզիկներին, իսկ 2007 թվականից հանդեսը մրցանակը հանձնել է աշխարհի լավագույն ֆուտբոլիստին՝ անկախ այն բանից, թե որ մայր ցամաքում է խաղում ֆուտբոլիստը: Հաղթողի անունը որոշվել է մարզական լրագրողների քվեարկությամբ:2010-2015 թվականներին ՖԻՖԱ-ն և հանդեսը համաձայնել են միացյալ մրցանակ ստեղծել և այն անվանել են «ՖԻՖԱ-ի Ոսկե գնդակ»: 2016 թվականին համաձայնությունն ընդհատվել է, «France Football»-ը նորից լրագրողների քվեարկությամբ է ընտրում «Ոսկե գնդակի» հաղթողին, իսկ ՖԻՖԱ-ն իր սեփական հարցումն է անցկացնում և ընտրում լավագույն ֆուտբոլիստին:Հարցմանը մասնակցում են ազգային հավաքականների ավագները: Ահավասիկ՝ Հայաստանի հավաքականի ավագ և «Մանչեստեր Յունայթեդի» խաղացող Հենրիխ Մխիթարյանի կազմած եռյակը՝ առաջինը Կրիշտիանու Ռոնալդու (5 միավոր), երկրորդը՝ Ջանլուիջի Բուֆոն (3 միավոր), երրորդը Նեյմար (1 միավոր):Ուշագրավ է, որ Մխիթարյանը լավագույն մարզիչ է համարում Զինեդին Զիդանին: Մինչդեռ, օրինակ, ըստ Բութանի հավաքականի ավագ Շեդրուպ Կարմանի, լավագույնը «Մանչեստեր Յունայթեդի» մարզիչ Ժոզե Մոուրինյոն է: Բրիտանական մամուլի ուշադրությունից չի վրիպել այդ հանգամանքը: «Հենրիխ Մխիթարյանն անտեսեց Ժոզե Մոուրինյոյին» վերտառությամբ հոդվածում «Մետրո» պարբերականը գրել է՝ «թեպետ ֆուտբոլիստները, որպես կանոն, լավագույն մարզիչ են համարում իրենց թիմի ղեկավարին, Մխիթարյանը Մոուրինյոյին նույնիսկ եռյակում չի ընդգրկել»:2017 թվականի ընտրալների հավաքականում են Ջանլուիջի Բուֆոնը (Իտալիա, «Յուվենտուս»), Լեոնարդո Բոնուչին (Իտալիա, «Միլան»), Սերխիո Ռամոսը (Իսպանիա, «Ռեալ»), Մարսելոն (Բրազիլիա, «Ռեալ»), Լուկա Մոդրիչը (Խորվաթիա, «Ռեալ»), Տոնի Կրոոսը (Գերմանիա, «Ռեալ»), Դանի Ալվեսը (Բրազիլիա, «Պարի Սեն Ժերմեն»), Անդրեաս Ինյեստան (Իսպանիա, «Բարսելոնա»), Լիոնել Մեսսին (Արգենտինա, «Բարսելոնա», Նեյմարը (Բրազիլիա, մրցաշրջանի ընթացքում «Բարսելոնայից» տեղափոխվել է «Պարի Սեն Ժերմեն») և Ռոնալդուն (Պորտուգալիա, «Ռեալ»):Հոլանդիայի հավաքականի աստղ Լիեկե Մարտինսը ճանաչվել է լավագույն կին ֆուտբոլիստ, իսկ Սարինա Վիգմանը (Հոլանդիա) ճանաչվել է լավագույն կին մարզիչ: "
Սպորտ,Հայաստանի հավաքականը ոչ-ոքիով ավարտեց ֆուտբոլի աշխարհի առաջնության ընտրական մրցաշարը," Հայաստանի ֆուտբոլի ազգային հավաքականը աշխարհի 2018 թվականի առաջնության ընտրական մրցաշարի վերջին հանդիպումը Ղազախստանի հավաքականի հետ ավարտեց ոչ-ոքի՝ 1:1 հաշվով:Աստանայում անցկացված խաղի հաշիվը 26-րդ րոպեին բացեց Հենրիխ Մխիթարյանը, 64-րդ րոպեին Բաույրժան Տուրիսբեկը վերականգնեց հավասարակշռությունը:Ընտրական F խմբում 10 հանդիպումներում հավաքելով 7 միավոր՝ Հայաստանի հավաքականը գրավեց մրցաշարային աղյուսակի նախավերջին՝ 5-րդ հորիզոնականը, իրենից ետ թողնելով միայն Ղազախստանի թիմին:Խմբում 25 միավորով առաջին հորիզոնականը զբաղեցրեց և եկող տարի Ռուսաստանում անցկացվելիք աշխարհի առաջնության եզրափակիչ փուլին իր մասնակցությունը ապահովեց Լեհաստանի հավաքականը: 
 
  "
Սպորտ,Լեհաստանից կրած պարտությունից հետո էլ ՀՖՖ նախագահը հրաժարական չի ներկայացրել," Երեկ Լեհաստանի հավաքականից կրած խոշոր պարտությունից հետո էլ Հայաստանի ֆուտբոլի ֆեդերացիայի նախագահ Ռուբեն Հայրապետյանը հրաժարական չի ներկայացրել։Այսօր «Ազատության» հետ հեռախոսացրույցում նա բղավելով ասաց, որ հեռախոսով հարցերին չի պատասխանում։ Ֆեդերացիայի լրատվական ծառայությունից էլ փոխանցեցին, որ երեկվա խաղը՝ ինչպես մյուս խաղերը, չեն մեկնաբանում, իսկ եթե ֆեդերացիայի նախագահը հրաժարական ներկայացնի, ապա իրենք կայքում կգրեն այդ մասին։2015 թվականի նոյեմբերին 30-ին Red Eagles ֆան ակումբի անդամների հետ հանդիպման ժամանակ Հայրապետյանը հայտարարել էր, որ եթե հավաքականը 2018 թվականի ֆուտբոլի աշխարհի առաջնության ընտրական փուլը չհաղթահարի՝ ինքը հրաժարական կտա։ Վաստակած միավորներով Հայաստանի հավաքականը չունի որևէ հնարավորություն անցնելու աշխարհի առաջնության խմբային փուլ:Red Eagles ֆան ակումբի ղեկավար Դենիս Սարգսյանը այսօր «Ազատության» հետ զրույցում ասաց, որ իրենց կարծիքով հավաքականը ձախողել է մրցաշրջանը և հիշեցրեց Հայրապետյանի՝ երկու տարի առաջ տված խոստումը: - «Կոնկրետ ասաց՝ նմանատիպ բան չի եղել, որ ես այսքան ժամանակ խոսք տամ ու չկատարեմ, ինձ ստախոս ե՞ք համարում», - ՀՖՖ նախագահի խոսքերը մեջբերեց Սարգսյանը:Ռուբեն Հայրապետյանը իշխող Հանրապետական կուսակցության խորհրդի անդամ է։ Երեկ ֆուտբոլային հանդիպման ժամանակ կուսակցությունը գործադիր մարմնի նիստ էր անցկացնում։ Դրանից հետո լրագրողների հետ զրույցում կուսակցության խոսնակ Էդուարդ Շարմազանովը հայտարարեց, որ Հայրապետյանը մեծ գործ է արել ֆուտբոլի համար։ - «Հայրապետյանը հնարավորինս անում է ամեն ինչ հայկական պատանեկան ֆուտբոլը զարգացնելու համար», - պնդեց ՀՀԿ խոսնակը:Երեկ «Հանրապետական» մարզադաշտում տեղի ունեցած Հայաստան-Լեհաստան հանդիպումը ավարտվեց 1:6 հաշվով: Խաղի ավարտին Հայաստանի հավաքականի երկրպագուները մարզադաշտում «ձախողված մրցաշրջան» գրությամբ պաստառ էին պարզել և ծափահարում էին Լեհաստանի հավաքականին։Հայաստանի ֆուտբոլի հավաքականի գլխավոր մարզիչ Արթուր Պետրոսյանը հանդիպումից հետո կայացած ասուլիսում խաղը մեկ բառով բնութագրեց՝ խայտառակություն։«Ես ավելի լավ էր գետինը մտնեի, քան պատասխանեի այս հարցերին», - մեկնաբանեց մարզիչը:Թե որն է այս իրավիճակից ելքը՝ մարզիչը ասաց, որ դժվար է այդ հարցին նման խոշոր պարտությունից հետո պատասխանել, խոսքեր չունի, ինչ էլ ասի բարի ցանկություն կլինի․ - «Ելքը այն է, որ լավ, ուժեղ առաջնություն ունենանք, ֆուտբոլիստներ ունենանք, որոնք եվրոպական ավելի բարձրակարգ ակումբներում կխաղան: Դա է ելքը, որը այս պահին անհնար է»:Խաղից հետո Հայաստանի հավաքականի ավագ Հենրիխ Մխիթարյանն էլ լրագրողների հետ զրույցում ասաց, որ վատ տրամադրություն ունեն, իսկ պարտության ամենամեծ մեղավորը ինքն է։«Ես թիմի ավագն եմ, ես եմ պատասխանատու այս թիմի համար ու այս պարտությունը վերցնում եմ իմ վրա», - նշեց ֆուտբոլիստը:Մարզչի կարծիքով՝ սա իր ամենացավալի պարտությունն էր, թեև կազմը ամենաօպտիմալն էր ընտրել։ Արթուր Պետրոսյանը կարծում է, որ հավաքականին արտասահմանից «թարմ արյունով» ֆուտբոլիստներ են պետք, քանի որ այս կազմով հետագայում պայքարելը դժվար կլինի։Արդեն երկու օրից՝ կիրակի օրը, Հայաստանի ընտրանին Աստանայում կմրցի Ղազախստանի հավաքականի հետ։ Պետրոսյանը ասաց, որ փորձելու են ամեն ինչ անել, որ գոնե մրցափուլի վերջին խաղը լավ խաղան և չխայտառակվեն։ "
Սպորտ,Մոսկվայի օդանավակայանում «Մանչեսթր Յունայթեդ»-ին դիմավորել են Հայաստանի դրոշներով," Եվրոպայի Չեմպիոնների լիգայի մրցաշարում այսօր Մոսկվայում հանդիպելու են ԲԿՄԱ-ն և «Մանչեսթր Յունայթեդ»-ը: Բրիտանական ակումբը Մոսկվա է ժամանել երկուշաբթի երեկոյան:«Սպորտ Էքսպրես»-ը գրել է, որ ավելի քան հինգ տասնյակ ֆուտբոլասերներ, մեծ մասը` հայեր, գնացել էին «Շերեմետևո» օդանավակայան՝ դիմավորելու «Մանչեսթր Յունայթեդ»-ին: Նրանք բուռն ծափահարություններով են դիմավորել Հենրիխ Մխիթարյանին, մի քանիսը ազգային դրոշներով էին եկել և Մոսկվայի օդանավակայանում բրիտանական ակումբին դիմավորելիս ծածանել են Հայաստանի դրոշները: Հատուկջոկատայինները օդանավակայում խիտ շարքով պատ են կազմել՝ ֆուտբոլասերներին հնարավորություն չտալով մոտենալ ֆուբոլիստներին:Խաղի նախօրեին կայացած մամուլի ասուլիսին «Մանչեսթր Յունայթեդ»-ի մարզիչ Ժոզե Մոուրինյոն եկել է Մխիթարյանի հետ: «Մխիթարյանի մասնակցությունը ասուլիսին ակնարկ չէ, որ նա կլինի մեկնարկային կազմում: Ես ընտրել եմ Մխիթարյանին՝ հարգելով ռուս ֆուտբոլասերներին և լրագրողներին, բանն այն է, որ նա խոսում է ռուսերեն: Ես գնահատում եմ Մխիթարյանին որպես խաղացող, բայց այստեղ ակնարկներ մի փնտրեք», - ասել է Մոուրինյոն:ԲԿՄԱ-«Մանչեսթր Յունայթեդ» խաղից առաջ միայն Մխիթարյանի մասին նյութ է հրապարակել France-Press-ը, գրելով, որ մորական կողմից նրա տատը Մոսկվայից էր, և Մխիթարյանը առանց ակցենտի, ազատորեն խոսում է ռուսերեն: France-Press-ը հիշեցնում է, որ նախորդ անգամ Մխիթարյանը Ռուսաստանում խաղացել էր Ռոստովի թիմի դեմ, գոլ էր խփել, որի շնորհիվ «Մանչեսթր Յունայթեդ»-ը հաղթել էր 2:1 հաշվով` շարունակելով հաղթարշավը Եվրոպայի լիգայի մրցաշարում: Այդ առաջնությունում նա 6 գոլ է խփել, այդ թվում՝ Ստոկհոլմում հոլանդական «Այաքս»-ի հետ կայացած եզրափակիչում, և «Մանչեսթր Յունայթեդ»-ը հաղթելով 2:0 հաշվով՝ նվաճեց Եվրոպայի լիգայի գավաթը:«Իմ կյանքի խաղը Եվրոպայի լիգայի անցած մրցաշարի եզրափակիչն էր: Ինձ համար դա եվրոպական առաջին հաղթանակն էր: Ոչ մի հայ ֆուտբոլիստ այդ մակարդակին չի հասել՝ խաղալ եվրոպական առաջնության եզրափակիչում և գոլ խփել, դա լավագույն խաղերից մեկն էր, որ ես երբևէ խաղացել եմ», - ասել է Մխիթարյանը:France-Press-ը նշում է, որ Դորտմունդի «Բորուսիա»-ից բրիտանական ակումբ տեղափոխված Մխիթարյանի մեկնարկը «Մանչեսթր Յունայթեդ»-ի կազմում հաջող չէր, սակայն հիմա նա թիմի առանցքային ֆուտբոլիստներից մեկն է:«Նա հասկանում է ինձ և, անկեղծ ասած, ես հասկանում եմ նրան: Ես հավատում եմ նրա տաղանդին և կարծում եմ՝ այս մրցաշարում նա ավելի լավ կխաղա», - Մխիթարյանի մասին անցած ամիս ասել էր Ժոզե Մոուրինյոն:Մոսկվայում երեկ կայացած ասուլիսում Հենրիխ Մխիթարյանը ասել է, որ անցած մրցաշարում, երբ խաղում էին Ռոստովում, հաճելի էր տեսնել հայ ֆուտբոլասերների: «Կարծում եմ՝ վաղը նույնպես նրանք կգան աջակցելու ինձ: Կփորձեմ հնարավորը անել նրանց ուրախացնելու և գոլ խփելու համար», - նշել է նա:Մխիթարյանը ԲԿՄԱ-ին լուրջ մրցակից է համարել՝ ասելով, թե «Բենֆիկա»-ին հաղթելը խոսում է այն մասին, որ ԲԿՄԱ-ն արժանի հակառակորդ է: «Ես հետևում եմ ռուսական ֆուտբոլին, ուստի կարող եմ ասել՝ այս տարի ԲԿՄԱ-ն այն չէ, ինչպես նախկինում էր: Նրանք փորձառու ֆուտբոլիստներ ունեն, որպես թիմ ավելի ուժեղ են, քան անցյալ տարի: Բայց Չեմպիոների լիգան Ռուսաստանի առաջնություն չէ, կարծում եմ՝ այստեղ նրանք այլ խաղ կցուցադրեն», - երեկ Մոսկվայում կայացած ասուլիսում նշել է Հայաստանի ֆուտբոլի հավաքականի ավագ, Անգլիայի «Մանչեսթր Յունայթեդ» ֆուտբոլային ակումբի առաջատար խաղացող Հենրիխ Մխիթարյանը: "
Սպորտ,Հայաստանի ընտրանու պարտության պատճառը տեխնիկական խոտանն էր և դանիացիների բարձր հասակը․ Մարզիչ ," «Մեր թիմն արժանի չէր խոշոր հաշվով պարտության, բայց պետք է ընդունել այն, ինչ որ կա»: Հայաստանի և Դանիայի ֆուտբոլի հավաքականների՝ նախօրեին տեղի ունեցած հանդիպումից հետո այս մասին լրագրողներին ասել է Հայաստանի ֆուտբոլի ազգային հավաքականի գլխավոր մարզիչ Արթուր Պետրոսյանը։Նրա կարծիքով՝ աշխարհի 2018 թվականի առաջնության ընտրական փուլում Հայաստանի հավաքականի կրած հերթական պարտության պատճառը հայ ֆուտբոլիստների թույլ տված տեխնիկական խոտանն էր և մրցակիցների՝ բարձրահասակ լինելու հանգամանքը: Մարզիչը նաև ընդունում է՝ խաղի ընթացքում մեր ֆուտբոլիստներն անտեղի սխալներ են արել։«Խաղը լավ սկսեցինք, բայց պատրաստ չէինք կամ չէինք կարողանում պայքարել բարձրից եկած գնդակների համար, որովհետև [դանիացիները] շատ բարձրահասակ են ու իրենք շատ հասարակ ֆուտբոլ էին խաղում։ Անտեղի սխալների պատճառով գոլ ընդունեցինք»,- հայտարարեց Պետրոսյանը։Ֆուտբոլային մեկնաբան Գևորգ Ղազարյանի գնահատմամբ՝ Հայաստանի հավաքականի երեկվա անհաջողությունն անակնկալ չէր։ «Ազատության» հետ զրույցում Ղազարյանն, այդուհանդերձ, նշեց՝ չնայած վերջին երկու հանդիպումներում կրած պարտությանը, Հայաստանի հավաքականից դեռ սպասելիքներ կան։ «Մենք ունենք նոր մարզիչ, ով փորձում է այս խմբային մրցաշարում ամփոփել, հասկանալ, թե մենք ինչ ունենք, ինչ ռեզերվ ունենք և ըստ այդմ՝ հասկանալ, թե ինչի համար կարելի է պայքարել հետագայում՝ Եվրո 2020-ում»,- ասաց մեկնաբանը։Հայաստանի հավաքականն աշխարհի 2018 թվականի առաջնության որակավորման փուլում հանդես է գալիս E խմբում՝ Ռումինիայի, Դանիայի, Լեհաստանի, Մոնտենեգրոյի, Ղազախստանի թիմերի հետ: Խմբում վերջին երկու հանդիպումները Հայաստանի հավաքականը կանցկացնի հոկտեմբերի 5-ին Լեհաստանի և հոկտեմբերի 8-ին՝ Ղազախստանի ընտրանու հետ:  "
Սպորտ,Նշվեց Ռոբերտ Էմիյանի առայժմ չգերազանցված ռեկորդի 30-ամյակը," Գյումրեցի հեռացատկորդ Ռոբերտ Էմիյանի Եվրոպայի ռեկորդը՝ 8 մետր 86 սանտիմետր, անգերազանցելի է մնում արդեն 30 տարի: Էմիյանը հիմա մեկ ցանկություն ունի․ որ իր սահմանած ռեկորդը վերջապես գերազանցողներ լինեն․ - «Ես շատ կուզենայի, որ իմ ռեկորդս կոտրեն: Ովքեր սիրում են ատլետիկան, ովքեր լսում են իրենց մարզչին, իրենց սպորտային ղեկավարներին»:Հեռացատկի Եվրոպայի 6-ակի չեմպիոն Իգոր Տեր-Հովհաննիսյանը հիշեցնում է, որ հայերը Եվրոպայի ռեկորդը պահում են արդեն 60 տարի․ - «Ես առաջին եվրոպացին եմ, որ 8 մետրից ավելի եմ ցատկել: Հաջորդ տարի կլրանա 60 տարին: Իսկ Էմիյանը 1987-ին ցատկեց 8 մետր 86 սանտիմետր: Դա Եվրոպայի ռեկորդ է: Կարելի է ասել, որ 60 տարվա ընթացքում 2 հայ պահում են Եվրոպայի ռեկորդը 60 տարի՝ սկզբում Տեր-Հովհաննիսյանը, հետո Էմիյանը: Ես կարծում եմ և հույս ունեմ, որ Եվրոպայի հաջորդ ռեկորդակիրը ևս հայ է լինելու»:Իգոր Տեր-Հովհաննիսյանը Էմիյանի հաջողությունները կապեց նրա մարզչի՝ Մկրտիչ Կարապետյանի հետ՝ շեշտելով, որ հենց նա գտավ ու բացահայտեց Էմիյանին․ - «Նա գտավ Էմիյանին: Նա արդեն 8 թե 10 տարեկան էր: Ես Ռոբերտին հարցրի՝ նա օգնո՞ւմ է քեզ տեխնիկապես կամ այլ կերպ: Ասաց՝ իհարկե, բայց ամենագլխավորն այն էր, որ կարծես հայրս լինի: Նա ոչ միայն մարզում էր Էմիյանին, այլև որպես քաղաքացի դաստիարակեց, ինչը շատ ավելի կարևոր էր»:Հիմա և՛ Էմիյանը, և՛ Կարապետյանը Ֆրանսիայում են բնակվում: Իր սանի ռեկորդի սահմանման 30-ամյակի միջոցառմանը Մկրտիչ Կարապետյանը չկարողացավ մասնակցել: Փոխարենը որդին՝ Սիմոնն էր եկել: Մկրտիչ Կարապետյանը հատուկ տեխնակական հնարքների կիրառմամբ է իր սանին կարողացել չեմպիոն դարձնել:Ինչպես որդին բնութագրեց, այդ առումով հայրը հեղափոխական է․ - «Ստանդարտ մարզաձը թռիչք երկարությունը նա ստեղծեց իր ձևով: Նոր մեթոդներ, նոր տեխնոլոգիաներ, նոր տեխնիկական հնարքներ կիրառելով՝ նա ունեցավ մեծ հաջողություններ: Ռոբերտ Էմիյանի 30-ամյա ռեկորդը երևի կվկայի այդ մասին»: Մկրտիչ Կարապետյանը հատուկ տեսաուղերձ էր հղել՝ անդրադառնալով Էմիյան-Կարապետյան ֆենոմենին, որում, մասնավորապես, ասում է․ - «Սկսվեց մի համատեղ հետաքրքիր, պրպտուն, քրտնաջան աշխատանք, ծանր, բայց հաճելի աշխատանք։ Նոր տեխնիկական հնարքների փնտրտուքներ, բիոմեխանիկական անհատականությունների արժեգրում՝ հիմնված ժամանակակից գիտության և փորձի վրա: Նման աշխատանքը հետագայում բարձր արդյունքների հասնելու երաշխիք էր, և այն երբեք չդավաճանեց մեզ: Ես զգում էի, որ ալմաստ եմ մշակում: Միշտ զգույշ էի, որ մշակածս ադամանդ դառնա՝ իր արժեքին համապատասխան»:Ռոբերտ Էմիյանը, իր հերթին, սեփական նվաճումները կապեց մարզչի հետ․ - «Հաղթեցի ոգևորության, քրտնաջան աշխատանքի շնորհիվ: Օգտվելով առիթից՝ ես խորին շնորհակալությունս եմ հայտնում իմ մարզիչին՝ Մկրտիչ Կարապետյանին, որի հետ մեկտեղ երկար տարիներ աշխատելով, մեծագույն աշխատանք կատարելով, շատ քրտնելով, անքուն գիշերներ անցկացնելով՝ կարողացել ենք հաջողությունները, անհաջողությունները միասին հաղթահարել»:Արդեն 16-րդ տարին է, որ Ֆրանսիայից Գյումրի ժամանող Էմիյանը իր անունը կրող միջազգային մրացաշարն է կազմակերպում: Այս տարի մասնակցում էին 9 երկրների հեռացատկորդներ:Ռոբերտ Էմիյանը օրեր առաջ նաև Հայաստանի թեթև ատլետիկայի ֆեդերացիայի նախագահ է վերընտրվել: Ասում է՝ ոլորտում անելիքները շատ են․ - «Ատլետիկայով զբաղվողները չունեն միջազգային ստանդարտին համապատասխան պայմաններ: Ես այդ ուղղությամբ աշխատում եմ: Իմ կոլեկտիվով, իմ հայկական սպորտային աշխարհով փորձում ենք ամեն ինչ անել, որպեսզի դժվարությունները հաղթահարենք»: Իգոր Տեր-Հովհաննիսյանը ևս անդրադարձավ ոլորտի խնդիրներին ու թեթև ատլետիկայի հեռանկարներին: Ասաց, որ պետք է տաղանդների փնտրել: Կարելի է հատուկ հիմնադրամ ստեղծել ու կենտրոն կառուցել: Այսօր, սակայն, հեռանկարը մշուշոտ է երևում․ - «Ենթակառուցվածքներ չկան, մարզդաշտ չկա և այլն: Գիտեք, ամենակարևորն այն է, որ լինի քաղաքական կամք: Ռոբերտը ֆեդերացիայի նախագահն է: Պետք է նրա շուրջը համախմբվել այն մարդկանցով, ովքեր փող ունեն, քաղաքական կամք, որ ինչ-որ բան փոխեն Հայաստանի թեթև ատլետիկայի ոլոտում: Հույս ունեմ, որ կփոխվի»:Ի դեպ, Էմիյանի ռեկորդի 30-ամյա հոբելյանին զուգահեռ նշվեց նաև նրա անունը կրող մարզադպրոցի 50-ամյակը: "
Սպորտ,Գյումրիի՝ Արթուր Ալեքսանյանի անունը կրող մարզադպրոցն անմխիթար վիճակում է," Օլիմպիական չեմպիոն, աշխարհի ու Եվրոպայի եռակի չեմպիոն Արթուր Ալեքսանյանի անունը կրող՝ Գյումրիի մարզադպրոցը տարիներ շարունակ անմխիթար վիճակում է: Դեռ այն ժամանակ, երբ Արթուրն առաջին անգամ նվաճեց աշխարհի չեմպիոնի տիտղոսը, իշխանությունները խոստացան վերանորոգել չեմպիոնին կրթած մարզադպրոցը, բայց այդ խոստումից երեք տարի անց էլ այնտեղ ոչինչ չի արվել:Սպորտի և երիտասարդության հարցերի նախարար Հրաչյա Ռոստոմյանն այսօր պատասխանելով լրագրողների հացերին, ասաց, թե մարզադպրոցն այս տեսքով վերանորոգման ենթական չէ, և անհրաժեշտ է կառուցել նորը:Մարզադպրոցի տնօրեն Գևորգ Ալեքսանյանը (Արթուր Ալեքսանյանի հայրն է և մարզիչը), մինչդեռ, «Ազատության» հետ զրույցում ասաց, որ վերանորգման համար նախագծային աշխատանքներ իրականացնելու նպատակով պետական բյուջեից այս տարի գումար է հատկացվել: Նրա խոսքով, կա դպրոցի հիմնանորոգման մասին կառավարության որոշում, անցկացվել է նախագծողի մրցույթ, նախագծային աշխատանքներն էլ ընթացքի մեջ են: Ըստ այդմ՝ ոչ թե նոր դպրոց է կառուցվելու, այլ նախատեսվում է հիմնանորոգել հինը, որոշ կից շինություններ էլ կկառուցվեն ամբողջությամբ:Նախագծման մրցույթը 2 մլն դրամի առաջարկով շահել է Վանաձորի «Վաննախ» կազմակերպությունը: Թե երբ կավարտվեն նախագծանախահաշվային աշխատանքները, մարզադպրոցի տնօրենը չգիտի: Իսկ հիմնանորոգման համար պետբյուջեից հատկացում կարվի՞, այդ հարցի պատասխանն էլ պարզ կդառնա տարեվերջին:Դեռ տարիներ առաջ մարզադպրոցը հիմնանորոգելու նախնական նախագիծ էր կազմվել՝ մոտ 218 մլն դրամ նախահաշավյին արժեքով: Թե հիմա որքան գումար կպահանջվի հիմնանորոգման համար, պարզ կդառնա նախահաշիվը կազմելուց հետո միայն: Արթուր Ալեքսանյանի անունը կրող մարզադպրոցը նորոգելու խոստում էր տվել նաև ՀՕԿ նախագահ Գագիկ Ծառուկյանը՝ պայմանով, որ դպրոցն անվանակոչվի մարզիկի անունով: Նրա այդ պահանջը կատարվեց, սակայն խոստումն այդպես էլ մնաց որպես խոստում:  "
Սպորտ,Ըմբշամարտի աշխարհի առաջնությունում հայ մարզիկները երկու ոսկե մեդալ նվաճեցին," Փարիզում կայացած հունահռոմեական ոճի ըմբշամարտի աշխարհի առաջնության արդյունքով Հայաստանի հավաքականը նվաճեց երկու ոսկե մեդալ և, հավաքելով 28 միավոր՝ թիմային հաշվարկով գրավեց 6-րդ տեղը:Առաջնության մեկնակի օրը 98 քաշային կարգում ոսկե մեդալ նվաճեց Արթուր Ալեքսանյանը՝ դառնալով աշխարհի եռակի չեմպիոն: Ալեքսանյանը, հիշեցնենք, նաև 2016 թվականի օլիմպիական խաղերի ոսկե մեդալակիր է և Եվրոպայի եռակի չեմպիոն: Մեկ օր անց Հայաստանը նվաճեց 2-րդ ոսկե մեդալը: Մաքսիմ Մանուկյանն առաջինն էր 80 կգ քաշային կարգում։Հայաստանից աշխարհի առաջնությանը մասնակցեցին հուանհռոմեկան ոճի 7 հայ ըմբիշներ: «Զվարթնոց» օդանավակայանում հավաքված մարզասերներն այսօր դիմավորեցին չեմպիոններին:Երեկոյան Արթուր Ալեքսանյանին և նրա մարզչին՝ Գևորգ Ալեքսանյանին (Արթուրի հայրն է) դիմավորեցին նաև Գյումրիի «Վարդանանց» հրապարակում: Բազմաթիվ գյումրեցինեից բացի չեմպիոնին դիմավորելու էին եկել նաև մարզային իշխանության ներկայացուցիչները: Ողջույնի խոսքով հանդես եկան Շիրակի մարզպետը և Գյումրիի քաղաքապետը, մասնավորապես, նշելով, որ Արթուրից երկրորդ օլիմիական ոսկին են ակնկալում:     "
Սպորտ,Վանաձորի մենապայքարային մարզաձևերի դպրոցի սաները ֆինանսական աջակցության դեպքում «լուրջ արդյունքներ կապահովեին» ," Վանաձորի մենապայքարային մարզաձևերի մանկապատանեկան դպրոցի սաները թեև որոշ հաջողություններ ունեն, սակայն, շատ ավելին կանեին, եթե դպրոցը ֆինանսական լուրջ խնդիրներ չունենար: Ավելի քան 200 պատանիներ այս դպրոցում հմտանում են ձյուդո, ըմբշամարտ, բռնցքամարտ և սուսերամարտ մարզաձևերում:Մարզադպրոցի սաները հաջողություններ են գրանցել ինչպես հանրապետական, այնպես էլ միջազգային մրցաշարերում: 20-ամյա Հրայր Շահվերդյանն, օրինակ, աշխարհի ավագ տարիքի պատանիների բռնցքամարտի առաջնության 2-րդ մրցանակակիր է: Ամեն օր մարզվում է նպատակն իրականություն դարձնելու համար: «Իմ նպատակն է, որ կարենամ 2020 թվի օլիմպիական խաղերին մասնակցեմ, վարկանիշ վերցնեմ և մասնակցեմ: Լավ մարզվել ա պետք»,- ասում է Հրայրը: նրա խոսքով՝ համապատասխան և ժամանակակից մարզագույք ունենալու դեպքում մարզիկներն ավելի արագ կարող են հաջողությունների հասնել:Մարզադպրոցի տնօրեն Արարատ Բարսեղյանն ասում է՝ տարիների ընթացքում փորձել են որոշ չափով բարվոքել մարզադպրոցի վիճակը, բայց համայնքի բյուջեից ստացած տարեկան մեկ միլիոն դրամով ավելին անել չեն կարող․ «Կուզեի, որ մարզադպրոցը կապիտալ նորոգում ստանա, կուզեի, որ ջեռուցման հետ կապված մենք խնդիր չունենայինք»:20-ամյա մարզադպրոցում հիմնականում խորհրդային ժամանակների մարզագույքով են մարզվում: ժամանակակից գույք գնելու միջոցներ չունեն: «Ժամանակակից գույքն ու սարքավորումները շատ թանկ են, մարզադպրոցի գումարները չեն հերիքի, որ մենք նման գույք ձեռք բերենք: Մենք ընդամենը տարվա կտրվածքով մի քանի զույգ բռնցքամարտի ձեռնոց ենք ձեռք բերում և կիմոնո՝ ձյուդոիստների համար»,- ասում է Արարատ Բարսեղյանը:Նա ցավով փաստում է՝ մարզադպրոցի սաները հաճախ չեն կարողանում մասնակցել միջազգային մրցաշարերին հենց ֆինանսական խնդիրների պատճառով․ «Մենք ունենք տարվա կտրվածքով քաղաքապետարանի կողմից հատկացված մեր բյուջեն, հենց դրա մեջ էլ պիտի տեղավորվենք»: Բարսեղյանը վստահ է՝ ֆինանսական ևբարոյական աջակցություն ունենալու դեպքում իրենց մարզիկները լուրջ առաջընթաց կունենան:  "
Սպորտ,Կասպարովը վերսկսում է շախմատային կարիերան," Շուրջ 15 տարի շախմատային ասպարեզում անգերազանցելի՝ աշխարհի 13-րդ չեմպիոն Գարի Կասպարովը այսօր կվերկսի կարիերան: Երկրպագուների կողմից գերաստղ կոչումը ստացած չեմպիոնը 12 տարվա դադարից հետո կվերադառնա շախմատային տախտակի մոտ՝ մասնակցելով ամերիկյան Սենթ Լուիսում կայանալիք արագ և կայծակնային խաղի մրցաշարին:Կասպարովն այստեղ ուժերը կչափի աշխարհի ինը առաջատար գրոսմայստերների, այդ թվում` Լևոն Արոնյանի, Ֆաբիանո Կարուանայի, Սերգեյ Կարյակինի, Վիշվանաթան Անանդի ու Դավիթ Նավարայի հետ: Ինն էլ երիտասարդ են Կասպարովից, ով մրցաշարի նախօրեին Թվիթերում խոստովանել էր՝ «Պաշտոնապես վերադառնալ սպորտ՝ շատ հուզիչ է: Տեսնենք՝ կկարողանա՞մ հիշել՝ ինչպես էին ֆիգուրները տեղաշարժվում»:Վերլուծաբանները ևս այս օրերին ակտիվորեն քննարկում են՝ հնարավո՞ր է արդյոք 54 տարեկանում, և այն էլ՝ տևական ժամանակ բոլորովին այլ գործունեությամբ զբաղվելուց հետո, կրկին փայլել շախմատային երկնակամարում:«Մեկ բան հստակ է՝ նա չի գալիս հենց այնպես, պարտվելու մտադրությամբ, Կասպարովի մեջ շատ ամուր է նստած հաղթողի հոգեբանությունը և շատ կարևոր՝ չստվերել շախմատային լեգենդի երբեմնի փառքը», - գրում է ռուսական «Նեզավիսիմայա գազետա»-ն:«Ֆրանսպրես»-ը, իր հերթին, հիշեցնում է՝ Կասպարովը շախմատային խաղի իր ճկունությամբ ու արագությամբ բազմիցս է աշխարհին անակնկալի բերել: «1985-ին նա հաղթեց Կարպովին՝ 22 տարեկանում դառնալով աշխարհի ամենաերիտասարդ շախմատի չեմպիոնը և պահպանելով այդ տիտղոսը ավելի քան մեկ տասնամյակ, ինչը ևս աննախադեպ էր: Կասպարովն ամեն ինչ անում էր հանուն հաղթանակի և չէր հաշտվում պարտության հետ», - փաստում է գործակալությունը, հիշեցնելով՝ 90 ականների վերջերին նա հպարտորեն հայտարարեց, թե որևէ համակարգիչ չի կարող գերազանցել իրեն շախմատում, և ինքն էլ իր ասածի ծուղակն ընկավ. 1997-ին IBM-ի սուպերհամակարգչի՝ Deep Blue-ի հետ խաղում աշխարհի չեմպոնն առաջին անգամ զիջեց մեքենային, ընդունելով պարտությունը՝ Կասպարովը դահլիճից հեռացավ արցունքն աչքերին:Տևական հաղթանակներից հետո Կասպարովը թողեց շախմատը 2005-ին՝ մտնելով քաղաքականություն: Նա ակտիվորեն անդամակցում էր Ռուսաստանի նախագահ Վլադիմիր Պուտինին քննադատող ընդդիմադիր կուսակցություններին ու շարժումներին: «Հիմա՝ ավելի քան մեկ տասնամյակ Կրեմլի դեմ պայքարելուց հետո նա կրկին վերադառնում է իր տարերքին՝ մրցելով երիտասարդ սերնդի հետ, որոնցից շատերը նրան պատմության մեծագույն շախմատիստներից մեկն էին համարում տևական ժամանակ», - փաստում են արևմտյան լրատվամիջոցները: "
Սպորտ,Մադրիդի «Ռեալը» չորրոդ անգամ նվաճեց ՈՒԵՖԱ-ի Սուպերգավաթը," Հայաստանի ֆուտբոլի հավաքականի ավագ Հենրիխ Մխիթարյանի թիմը՝ «Մանչեսթեր Յունայթեդը», երեկ երեկոյան ՈՒԵՖԱ-ի Սուպերգավաթի խաղարկությունում 1-2 հաշվով պարտություն կրեց իսպանական Մադրիդի «Ռեալից»: Չեմպիոնների լիգայի այս տարվա հաղթող արքայական ակումբը չորրորդ անգամ է արժանանում այս հեղինակավոր մրցանակին, ընդ որում երրորդ անգամ՝ վերջին չորս տարիներին:Հանդիպման հաշիվը բացվեց 24-րդ րոպեին: Աչքի ընկավ մադրիդցիների կիսապաշտպան Կասեմիրոն, երկրորդ խաղակեսի սկզբնամասում Գարեթ Բեյլի փոխանցումից հետո Իսկոն հաշիվը դարձրեց 2:0:62-րդ րոպեին «Մանչեսթեր Յունայթեդի» հարձակվող Ռոմելու Լուկակուն կարողացավ կրճատել հաշվի տարբերությունը, սակայն ավելին անգլիական ակումբը անել չկարողացավ:Մակեդոնիայի մայրաքաղաք Սկոպյեում կայացած խաղից հետո լրագրողների հետ զրույցում անգլիական ակումբի մարզիչ Ժոզե Մոուրինյոն ասաց, որ Չեմպիոնների լիգայի այս տարվա հաղթող Մադրիդի «Ռեալն» ակնհայտորեն ավելի լավ ներուժ ուներ, քան համեմատաբար թույլ համարվող Եվրոպայի լիգայի հաղթող «Մանչեսթեր Յունայթեդը»:«Կարծում եմ՝ պետք է գնանք լավ զգացողությամբ և նույն կերպ, հրաշալի փորձառությամբ առաջիկա կիրակի սկսենք Անգլիայի Պրեմիեր Լիգան: Սեպտեմբերին էլ կմասնակցենք Չեմպիոնների լիգային, և ով գիտի՝ գուցե նորից «Ռեալ Մադրիդին» հանդիպենք, կամ եվրոպական մեկ այլ առաջատար ակումբի: Այս սուպերգավաթը իսկապես լավ փորձառություն էր մեզ համար», - նշեց Մոուրինյոն:Իսկ սուպերգավաթի հաղթող Մադրիդի «Ռեալի» երբեմնի նշանավոր ֆուտբոլիստ, իսկ այժմ գլխավոր մարզիչ Զինեդին Զիդանը հետխաղյա ասուլիսում ասաց, որ իր թիմը միշտ ծարավ է հաղթանակի: - «Այս թիմը միշտ ավելին է ուզում, նրանք միշտ ցանկանում են հաղթել, և այսօր գրեթե կատարյալ հանդիպում ստացվեց», - մեկնաբանեց Զիդանը:«Մանչեսթեր Յունայթեդի» կազմում ամբողջ հանդիպմանը մասնակցեց նաև Հայաստանի ազգային հավաքականի ավագ, կիսապաշտպան Հենրիխ Մխիթարյանը:ՈւԵՖԱ-ի Սուպերգավաթի հանդիպումից առաջ Չեմպիոնների լիգայի` «Թվիթերի» պաշտոնական էջը Մխիթարյանի մասնակցությամբ տեսանյութ է հրապարակել: Հայաստանի հավաքականի ավագը խոսում է անգլիական թիմի երկրպագուների` իրեն ուղղված հայտնի երգի մասին:«Շատ ուրախ եմ և շատ շնորհակալ, որ Մանչեստրի երկրպագուներն ունեն ինձ նվիրված երգ: Եվ հույս ունեմ, որ ես նրանց անհույս չեմ թողնի և կփորձեմ էլ ավելի լավ խաղալ, որպեսզի նրանք էլ ավելի շատ երգեր կարողանան իմ մասին գրել», - ասել է Մխիթարյանը: "
Սպորտ,"Այսօր խաղարկվում է ՈւԵՖԱ-ի սուպերգավաթը, հանդիպում են Մադրիդի «Ռեալը» և «Մանչեստեր Յունայթեդը» "," Այսօր Մակեդոնիայի մայրաքաղաք Սկոպյեում տեղի կունենա ՈՒՖԱ-ի սուպերգավաթի խաղարկությունը: Մրցանակի համար պայքարում են Չեմպիոնների լիգայի գավաթակիր Մադրիդի «Ռեալը» և Եվրոպայի լիգայի գավաթակիր «Մանչեստեր Յունայթեդը», որի կազմում հանդես է գալիս Հայաստանի հավաքականի աստղ Հենրիխ Մխիթարյանը:Դրամատիկ հանգամանքներից մեկն այն է, որ «Մանչեստեր Յունայթեդի» պորտուգալացի մարզիչ Ժոզե Մոուրինյոն ժամանակին «Ռեալի» մարզիչն է եղել: «Ռեալի» երկրպագուները հուսով են, որ թիմի առաջատար ռմբարկու, Ոսկե գնդակի դափնեկիր պորտուգալացի Քրիշտիանու Ռոնալդուն այսօր կլինի դաշտում:Հանդիպման մյուս ինտրիգը Ուելսի հավաքականի առաջատար և Մադրիդի «Ռեալի» հարձակվող Գարեթ Բեյլի մասնակցությունն է: Մոլորակի ամենաթանկ մարզիկներից մեկը համարվող Բեյլը, ըստ որոշ լրատվամիջոցների, կարող է հեռանալ Մարդրիդից և առնվազն տեսականորեն կարող է միանալ «Մանչեստեր Յունայթեդին»:Իսպանական թիմի ֆրանսիացի մարզիչ Զինեդին Զիդանը երեկ ասել է՝ կարևորն այն է, որ Բեյլի առողջական վիճակը բարելավվել է, նա միացել է ակումբին ու մարզվում է: «Անցած մրցաշրջանի վերջին փուլը դժվար էր Բեյլի համար, նա գրեթե չորս ամիս թիմի հետ չէր: Հիմա տեսնում եմ, որ նա լավ է, մարզվում է, կարևորն այն չէ, թե ինչ կասի մարզիչն այսօր, կարևորն այն է, թե ինչ կտեսնենք վաղը»,- երեկվա ասուլիսում նշել է Զիդանը:Բեյլի թեմային երեկ անդրադարձել է նաև «Մանչեստեր Յունայթեդի» մարզիչ Ժոզե Մոուրինյոն: «Եթե նա խաղա վաղը, ուրեմն դա է մարզիչի ծրագիրը, ակումբի ծրագիրը, ֆուտբոլիստի ձգտումը, ես որևէ նպատակ հիմա չունեմ: Եթե ճիշտ է այն ամենն, ինչ գրում են մամուլում, իբրև թե մի նոր ֆուտբոլիստ է գալիս, և Գարեթը հեռանում է, եթե դա ճիշտ է, ես կլինեմ այն մի քանի մարզիչներից մեկը, ով կսպասի Գարեթին, բայց եթե նա վաղը խաղա, ուրեմն, ամենայն հավանականությամբ, այնտեղ էլ կշարունակի խաղալ»,- ասել է Մոուրինյոն:Մադրիդի «Ռեալը» և «Մանչեստեր Յունաթեդը» ՈՒԵՖԱ-ի Սուպերգավաթի համար պայքարը սկելու են այսօր Երևանի ժամանակով 22-ն անց 45-ին: "
Սպորտ,Հենրիխ Մխիթարյան․ «Ինձ համար չկան սահմաններ»," «Մանչեսթր Յունայթեդ»-ի մարզիչ Ժոզե Մոուրինյոն դեռ չի որոշել՝ նոր խաղաշրջանում դաշտի որ հատվածում է լինելու Հենրիխ Մխիթարյանը, սակայն ինքը` Մխիթարյանը հավաստիացնում է՝ բաց է ցանկացած առաջարկի համար: «Մոուրինյոն ինչ էլ որոշի, ես պատրաստ եմ ստանձնել այդ դերը», - նախօրեին, ըստ Guardian-ի, ասել է նա՝ հավելելով. - «Ես նախասիրություններ չունեմ, սիրում եմ խաղալ, և եթե խաղում եմ, անում եմ ուժերիս առավելագույնը՝ անկախ այն հանգամանքից՝ կիսապաշտպան եմ, թե հարձակվող»:Դորտմունդի «Բորուսիա»-ից «Մանչեսթր Յունայթեդ» տեղափոխվելուց մեկ տարի անց լրագրողների հետ զրույցում Մխիթարյանը պնդել է՝ չի զղջում այդ որոշման համար, քանի որ «Կարմիրների» ակումբում դարձել է ավելի ուժեղ ու ինքնավստահ: «Ոմանք ասում են՝ դու Դորտմունդում ավելի լավն էիր, սակայն ես չեմ ափսոսում, որ եկել եմ Մանչեսթր, ես երջանիկ եմ շատ», - ասել է 28-ամյա կիսապաշտպանը՝ հավելելով. - «Կարծում եմ՝ քրտնաջան աշխատել եմ և ամեն ինչ արել եմ՝ ցույց տալու բոլորին, որ կարող եմ խաղալ և հնարավորություններիս սահմաններում լավագույնը տալ թիմին»:Մարզական մեկնաբանները փաստում են՝ Մխիթարյանի այս խոսքերը առաջին հերթին ուղղված էին թերևս Ժոզե Մոուրինյոյին, ով անցած տարի Մխիթարյանի՝ «Մանչեսթր Յունայթեդ» տեղափոխվելուց հետո ամիսներ շարունակ նրան թողնում էր պահեստայինների նստարանին:«Անցած տարվա դժվարություններս ինձ շատ օգնեցին, կոփեցին ինձ հոգեբանորեն: Ես երբեք չեմ ասել, որ դժվարին ժամանակներ եմ ունեցել այստեղ: Այդպիսի պահերին եթե ընկրկես, կկորցնես կյանքիդ իմաստը: Պիտի մնաս դրականորեն տրամադրված, ուժեղ և շատ եռանդուն աշխատես, որովհետև մեկ վայրկյանում ամեն ինչ կարող է փոխվել, և ինձ հետ հենց դա էլ տեղի ունեցավ», - ասել է հայ ֆուտբոլիստը:Մխիթարյանը չի թաքցրել, որ խստապահանջ Մոուրինյոն նոր խաղաշրջանում ավելի շատ գոլեր է ակնկալում իրենից: «Մեր մարզիչն ասում է, որ պետք է ավելին անենք, քանի որ այս խաղաշրջանը մի փոքր ավելի բարդ է լինելու, մենք ոչ թե Եվրոպայի լիգայում ենք խաղալու, այլ՝ Չեմպիոնների լիգայում, դրանք տարբեր են, և մենք եռանդուն աշխառում ենք ու վստահ ենք, որ լավ արդյունքներ կունենանք», - ասել է նա:Բրիտանական Guardian-ը փաստում է՝ իր նախորդ ակումբներում՝ Դորտմունդի «Բորուսիա»-ում ու Դոնեցկի «Շախտյոր»-ում, Մխիթարյանը երկրորդ տարում բարելավել էր իր հմտությունները, և հիմա վստահ է, որ նույնն է լինելու նաև «Մանչեսթր Յունայթեդ»-ի դեպքում: «Ես ինչ-որ լավ բանի ակնկալիք ունեմ, քանի որ գիտեմ՝ միշտ էլ կարելի է ավելի ու ավելի լավը դառնալ, ինձ համար չկան սահմաններ», - ասել է նա բրիտանացի լրագրողների հետ զրույցում: "
Սպորտ,Թբիլիսիում վրացի և ադրբեջանցի ֆուտբոլային ֆաների միջև քաշքշուկ է տեղի ունեցել ," Թբիլիսիում կայացած ֆուտբոլի հանդիպմանը բախում է տեղի ունեցել վրացի և ադրբեջանցի ֆուտբոլային ֆաների միջև:ՈւԵՖԱ-ի Չեմպիոնների լիգայի որակավորման երկրորդ փուլում Թբիլիսիում «Սամտրեդիա» ակումբը ընդունել էր ադրբեջանական «Ղարաբաղ» թիմին: Երեկ երեկոյան կայացած խաղից առաջ մարզադաշտի մոտ երկու թիմերի երկրպագուների միջև լեզվակռիվ է սկսվել, որը վերածվել է կռվի: Վրացի ֆաները հարձակվել են ադրբեջանցիների վրա, վիրավորել նրանից մեկը ձեռքը և խլել Ադրբեջանի դրոշը:Խաղն ավարտվել է հյուրերի հաղթանակով՝ 1:0 հաշվով: Սա պատասխան հանդիպումն էր, Բաքվում «Ղարաբաղ»-ը հաղթել էր 5:0 խոշոր հաշվով:  "
Սպորտ,Իսպանական դատախազությունը Ժոզե Մոուրինյոյին մեղադրում է հարկերից խուսափելու մեջ," Մադրիդի դատախազությունը պնդում է, որ «Մանչեսթր Յունայթեդ»-ի գլխավոր մարզիչ Ժոզե Մոուրինյոն կանխամտածված կերպով խուսափել է հարկերից` իսպանական բյուջեին 3 միլիոն 300 հազար եվրոյի վնաս հասցնելով: Այս մասին իսպանացի դատախազները հայտարարեցին երեքշաբթի օրը` նշելով, որ Մոուրինյոն երկրի հարկային օրենսդրության մի շարք դրույթները խախտել է 2011 և 2012 թվականներին` Մադրիդի «Ռեալ»-ի գլխավոր մարզիչ աշխատելու ընթացքում:Իսպանական դատախազությունը նաև տեղեկացրել է, որ Մոուրինյոյի կողմից հարկերից խուսափելու առթիվ երկու գործ է հարուցվել, որոնք արդեն ուղարկվել են դատարան:Իսպանացի իրավապահները պնդում են, որ Մոուրինյոն հարկային մարմիններին չի տեղեկացրել իր կերպարը որպես ապրանքանիշ օգտագործելու դիմաց ստացված գումարների մասին` «անօրինական եկամուտ ստանալու նպատակով»:Մոուրինյոյի շուրջ ծագած այս սկանդալը հիշեցնում է իսպանացի իրավապահների կողմից ֆուտբոլային մի շարք այլ աստղերի դեմ հարուցված քրեական գործերը: Դրանցից ամենաթարմը Մադրիդի «Ռեալ»-ի և Պորտուգալիայի հավաքականի առաջատար Կրիշտիանու Ռոնալդուի դեմ անցած շաբաթ հարուցված գործն է, որը զգալի նմանություններ ունի Մորուինյոյին ներկայացվող մեղադրանքներին:Ինչպես Մոուրինյոն, Ռոնալդուն ևս, ըստ իրավապահների, թաքցրել է Իսպանիայում ստացած եկամուտների զգալի մասը` ավելի քան 14 միլիոն եվրոն:Իսպանական դատախազությունը պնդում է, որ Ռոնալդուն այդ նպատակով մի իսկական ֆինանսական օպերացիա է մշակել, որն անխափան գործել է մի քանի տարի շարունակ:2011-ից 2014 թվականներին Ռոնալդուն իր կերպարը որպես ապրանքանիշ օգտագործելու իրավունքները փոխանցել է օֆշորային գոտի հանդիսացող Բրիտանական Վիրգինյան կղզիներում գրանցված մի ընկերության, որի միակ փայատերը հենց ինքը` պորտուգալացի ֆուտբոլիստն էր:Երբևիցե որևէ տնտեսական ակտիվություն չցուցաբերած այս ընկերությունը, իր հերթին, Ռոնալդուի կերպարը որպես ապրանքանիշ օգտագործելու իրավունքը փոխանցել է Իռլանդիայի տարածքում գործող մեկ այլ ընկերության:Այս մեխանիզմն, ըստ քննիչների, հնարավորություն է տվել Ռոնալդուին երեք տարի շարունակ թաքցնել Իսպանիայի տարածքում ստացվող եկամուտի մի զգալի մասը:Երեկ իսպանական լրատվամիջոցները տեղեկացրել են, որ հայտնի է Ռոնալդուի առաջին հարցաքննության օրը. աշխարհահռչակ ֆուտբոլիստը քննիչների հարցերին կպատասխանի հուլիսի 31-ին: "
Սպորտ,Հայաստանի ըմբշամարտի ֆեդերացիան բողոքարկել է Ալեքսանյանին որակազրկելու որոշումը," Ըմբշամարտի հայկական ֆեդերացիան դիմել է սպորտաձևի միջազգային ֆեդերացիային՝ բողոքարկելով օլիմպիական չեմպիոն Արթուր Ալեքսանյանին Թբիլիսիում որակազրկելու որոշումը։Անդրադառնալով անցած շաբաթ Թբիլիսիում կայացած միջազգային մրցաշարի եզրափակիչ գոտեմարտի ընթացքում տեղի ունեցած միջադեպին՝ Հայաստանի հունահռոմեական ոճի ըմբշամարտի հավաքականի գլխավոր մարզիչ Լևոն Ջուլֆալակյանը պատմեց, որ Ալեքսանյանի և վրացի ըմբիշի մենամարտի ընթացքում մրցավարների կողմնակալ վերաբերմունքը առաջացրել է հայ երկրպագումների դժգությունն ու քաշքշոց է սկսվել նրանց և վրացի երկրպագուների միջև, քաշքշել են անգամ հայ ըմբիշի հորը։Միջադեպի պատճառով մարտը դադարեցվել է, իսկ երբ կրքերը թեժացել են, անտարբեր չի մնացել նաև Արթուրը․ - «Արթուր Ալեքսանյանը իջավ գորգից և ժողովրդին, երկրպագուներին խնդրեց՝ հանդարտվեք, որ գոտեմարտը շարունակենք: Ես և Արսեն Բադալյանը իրեն անմիջապես գորգ ենք բարձրացրել, հետո ես կանգնել եմ Արթուր Ալեքսանյանի կողքին, որ տեղից չշարժվի: Արթուրը ընդհանրապես որևէ մեկին ո՛չ ձեռքով կպել է, ո՛չ անպատվել է, ո՛չ ինչ-որ ոչ կոռեկտ մի բան է արել: Ամեն ինչ եղել է սահմանների մեջ»:Ջուլֆալակյանը նաև հերքեց մամուլում տարածված լուրերը, ապա բացատրեց հայ ըմբիշին որակազրկելու պատճառները․ - «Գորգից հեռանալը պարտություն է գրանցվում, ավելի շուտ՝ երկու միավոր և նկատողություն: Իսկ մրցումների գլխավոր ինստրուկտորը իր կողմից ևս ավելացրեց օրենքների, կարգուկանոնի խախտում և մրցումներից որակազրկեց»:Մեր հավաքականի մասնագետները համոզված են, որ մրցումների գլխավոր տեխնիկական մրցավարը կարող էր ավելի մեղմ դատել Արթուրի քայլը։ Հարցին, թե, իմանալով այդ օրենքները, ինչու Ալեքսանյանն իջավ գորգից, Ջուլաֆալակյանն արձագանքեց․ - «Եկեք մարդկային տեսանկյունից մոտենանք․ ցանկացած իրեն հարգող տղամարդ, եթե տեսնի, որ իր հորը կողքից տարբեր մարդիկ ուզում են ինչ-որ քաշել, վնասել կամ անպատվել, ո՞ր նորմալ անձնավորությունը, ճիշտ տղամարդը կարող է անտարբեր մնալ: Բայց եթե Արթուրը տեսներ, որ իր մարզիչին, իր հորը մեկը քաշքշում է, և ինքը անտարբեր կանգնել է, ես չէի հարգի նման մարզիկին»:Հավաքականի գլխավոր մարզիչը նաև համոզված է, որ նման միջադեպ չէր լինի, եթե մարտի ընթացքում մրցավարներն ավելի արդար որոշումներ կայացնեին և անկհայտ հաղթող Ալեքսանյանին ցածր միավորներ չտային։ Այս կետը նույնպես ընդգրկել է բողոք-նամակում, որն արդեն ուղարկվել է Ըմբշամարտի միջազգային ֆեդերացիայի նախագահին։Հայաստանում համոզված են, որ մեդալը հետ է պետք բերել․ - «Մրցավարը ընդհանրապես իրավունք չուներ որակազրկել այդ մրցաշարից և նրանից խլել արծաթե մեդալը, թեկուզ արդեն պարտությունը կար: Ընդ որում, Արթուր Ալեքսանյանին կանչել են պարգևատրման, ինը ներկայացել է, հետո ասել են՝ չէ, դու որակազրկված ես, չես պարգևատրվում» (ՀՀ ըմբշամարտի ֆեդերացիայի մամուլի քարտուղար):Նամակն ուղարկել են ուրբաթ օրն ու այժմ սպասում են պատասխանին։ Ջուլֆալակյանը նաև նշեց, որ այդ որակազրկումը հետագայում չի խանգարի գյումրեցի մարզիկին շարունակելու սպորտային կարիերան։ Օգոստոսին նրանք կտեսնենք աշխարհի առաջնությունում։Ալեքսանյանը, հիշեցնենք, անցած տարի Ռիո դե Ժանեյրոյում կայացած ամառային օլիմպիական խաղերում ոսկե մեդալ նվաճեց:  "
Սպորտ,Լևոն Արոնյանը՝ Norway Chess 2017-ի հաղթող," Լևոն Արոնյանը դարձավ Նորվեգիայի Ստավենգեր քաղաքում այսօր ավարտված Norway Chess 2017 մրցաշարի հաղթող։Գերմրցաշարի վերջին՝ 9-րդ տուրում հայաստանցի գրոսմայստերը ոչ-ոքի խաղաց Միացյալ Նահանգները ներկայացնող Ուեսլի Սոյի հետ և հավաքելով 6 միավոր՝ 1 միավորով գերազանցեց երկրորդ տեղը գրաված՝ նույնպես ԱՄՆ ներկայացուցիչ Հիկարու Նակամուրային ու ռուսաստանցի Վլադիմիր Կրամնիկին։Հեղինակավոր մրցաշարում, հիշեցնենք, Արոնյանը հաղթել է աշխարհի ներկայիս չեմպիոն նորվեգացի Մագնուս Կարլսենին, աշխարհի փոխչեմպիոն Սերգեյ Կարյակինին ու աշխարհի նախկին չեմպիոն Վլադիմիր Կրամնիկին, մյուս 6 հանդիպումները ավարտել ոչ-ոքի։  "
Սպորտ,Վաղը սկսվում է պայքարը Կոնֆեդերացիաների գավաթի համար," Հունիսի 17-ին Ռուսաստան-Նոր Զելանդիա հանդիպումով մեկնարկում է Կոնֆեդերացիաների գավաթի խաղարկությունը: Սանկտ Պետերբուրգում հանդիսավոր բացմանը ներկա կլինեն Ռուսաստանի նախագահ Վլադիմիր Պուտինը և ՖԻՖԱ-ի նախագահ Ջանի Ինֆանտինոն:Կոնֆեդերացիաների գավաթի խաղերը տեղի կունենան Մոսկվայում, Սանկտ Պետերբուրգում, Կազանում և Սոչիում:Կոնֆեդերացիաների գավաթը խաղարկվում է այն երկրում, որին վերապահվել է մեկ տարի անց ֆուտբոլի աշխարհի առաջնությունն անցկացնելու պատիվը:Կոնֆեդերացիաների գավաթի մրցաշարի մասնակիցներն 8 ընտրանիներ են՝ աշխարհի գործող չեմպիոն Գերմանիան, աշխարհի առաջնությունը հյուրընկալող Ռուսաստանը, Ասիայի չեմպիոն Ավստրալիան, Հարավային Ամերիկայի գավաթակիր Չիլին, Հյուսիսային և Կենտրոնական Ամերիկայի և Կարիբյան ֆեդերացիաների չեմպիոն Մեքսիկան, Օվկիանիայի չեմպիոն Նոր Զելանդիան, Եվրոպայի չեմպիոն Պորտուգալիան և Աֆրիկայի չեմպիոն Կամերունը:Մրցաշարն ունի 20 տարվա պատմություն․ գավաթը շահել են միայն երեք հավաքականներ՝ չորս անգամ Բրազիլիան, երկու անգամ Ֆրանսիան և մեկ անգամ Մեքսիկան: Ի դեպ, կա ուշագրավ վիճակագրություն՝ Կոնֆեդերացիաների գավաթը հաղթած և ոչ մի հավաքական հաջորդ տարվա աշխարհի առաջնությունում չի հաղթել:Կոնֆեդերացիաների գավաթը, փաստորեն, աշխարհի առաջնությանը նախորդող գլխավոր փորձն է: Այն հետապնդում է երկու նպատակ: Առաջինը սոսկ մարզական է՝ 8 հավաքականները լուծում են կադրային խնդիրներ, փորձարկում երիտասարդներին, որոշակի առումով ընտելանում աշխարհի առաջնության մարզադաշտերին, ծանոթանում առաջնությունը կազմակերպող երկրի հետ: Երկրորդ նպատակը կարևոր նշանակություն ունի հենց կազմակերպող պետության համար: Գավաթի խաղերի ընթացքում փորձարկվում են մարզադաշտերը, ճանապարհները, մարզական և բժշկական կենտրոնները, տրանսպորտը, հյուրանոցները, մի խոսքով՝ մեկ տարի անց կայանալիք մրցաշարի համար անհրաժեշտ ամբողջ ենթակառուցվածքային համակարգը:Ռուսաստանը հսկայական միջոցներ է տրամադրել 2018-ի առաջնությունն անցկացնելու համար: Վերջերս Human Rights Watch իրավապաշտպան կազմակերպությունը հրապարակել է ռուսներին խիստ քննադատող զեկույց մարզադաշտերի կառուցումն իրականացնող բանվորների աշխատանքի սարսափելի պայմանների մասին: Ռուսները չեն ընդունում քննադատությունը:«Փաստեր են պետք, փաստեր: Երևի ցանկացած խոշոր շինարարություն լրացուցիչ քննություն է պահանջում, որ հասկանաս, թե ինչ է պատահել, բայց այդ ամենը չի ազդի մրցաշարի անցկացման վրա», - ասել է նախկին լեգենդար հոկեյիստ, օրենսդիր Վյաչեսլավ Ֆետիսովը:Մինչդեռ, Human Rights Watch-ի Եվրոպայի և Կենտրոնական Ասիայի ծրագրերի փոխտնօրեն Ջեյն Բուքանանը պնդում է, որ շինարարության ընթացքում 17 մարդ է զոհվել, և դա ահավոր վիճակագրություն է:Վաղը Ռուսաստանում մեկնարկող մրցաշարի 8 թիմերը բաժանված են երկու խմբերի: A խմբում են Ռուսաստանը, Նոր Զելանդիան, Պորտուգալիան և Մեքսիկան, B խմբում են Կամերունը, Չիլին, Ավստրալիան և Գերմանիան: Հունիսի 28-ին նախատեսված են կիսաեզրափակիչները՝ A խմբի հաղթողը խաղալու է B խմբում երկրորդ տեղը գրաված թիմի հետ և B խմբի հաղթողը՝ A խմբում երկրորդ տեղը գրաված թիմի հետ:Հուլիսի 3-ին Մոսկվայում տեղի կունենա խաղը երրորդ տեղի համար, ապա նույն օրը երեկոյան Սանկտ Պետերբուրգում տեղի կունենա եզրափակիչը:Կոնֆեդերացիաների գավաթի մրցանակային հիմնադրամը 20 միլիոն ամերիկյան դոլար է: Հաղթողը կստանա 4 միլիոն 100 հազար դոլար, արծաթե և բրոնզե մեդալակիրները համապատասխանաբար՝ 3 միլիոն 600 հազար և 3 միլիոն: Չորրորդ տեղի համար կտրվի 2 և կես միլիոն, իսկ երկու խմբերից դուրս չեկած յուրաքանչյուր թիմ կստանա 1 միլիոն 700 հազար դոլար:Կոնֆեդերացիաների գավաթին պատկերված են ՖԻՖԱ-ի անդամ վեց կոնֆեդերացիաների զինանշանները: Այս մրցաշարի կարևոր նորույթներից կլինի տեսակրկնության համակարգի փորձարկումը:Տեսակրկնությունը պետք է օգնի մրցավարներին խաղի ընթացքում հնարավոր կասկածելի և վիճահարույց պահերին անմիջապես դիտել տեսագրությունը և տեղում արդար որոշում կայացնել:ՖԻՖԱ-ի նախագահ Ջանի Ինֆանտինոն հուսով է, որ համակարգն ամբողջությամբ կկիրառվի հաջորդ տարվա աշխարհի առաջնությունում: "
Սպորտ,HRW. Ռուսաստանում ֆուտբոլի աշխարհի առաջնության կառույցների շինարարներին շահագործում են," Ռուսաստանյան մարզադաշտերում, որտեղ տեղի կունենան 2017 թվականի Կոնֆեդերացիաների գավաթի խաղարկությունը և 2018-ի ֆուտբոլի աշխարհի առաջնությունը, շինարարները շահագործվում են, խախտվում են նրանց աշխատանքային իրավունքները, պնդում է Human Rights Watch-ը: Միջազգային իրավապաշտպան կազմակերպությունն ընդգծում է, որ Ֆուտբոլի ասոցիացիաների միջազգային ֆեդերացիան (ՖԻՖԱ) այդ մարզադաշտերում աշխատանքային պայմանների հարցով արդյունավետ ստուգումների հետ կապված խնդիրներ ունի:«ՖԻՖԱ-ն խոստացել է իր միջազգային գործունեության օրակարգում ուշադրության կենտրոնում պահել մարդու իրավունքները: Արդյունքը, մինչդեռ, մխիթարող չէ», - ասում է Ջեյն Բյուքենենը՝ Human Rights Watch-ի Եվրոպայի և Կենտրոնական Ասիայի հարցերով փոխտնօրենը: - «Շինարարներին շահագործում են, խախտվում են նրանց իրավունքները, սակայն առայսօր ՖԻՖԱ-ն չի ապացուցել, որ ի վիճակի է արդյունավետ ստուգումներ իրականացնել, նախազգուշացնել, շտկել նման իրավիճակները»:Ֆուտբոլային գլխավոր մրցաշարը՝ աշխարհի առաջնությունը անցկացվելու է հաջորդ տարի ռուսաստանյան 15 քաղաքների 12 մարզադաշտերում, 32 թիմերի մասնակցությամբ: Իսկ աշխարհի առաջնությունից մեկ տարի առաջ էլ հունիսի 17-ից մինչև հուլիսի 2-ը Ռուսաստանում կանցկացվի Կոնֆեդերացիաների գավաթի մրցաշարը՝ 8 ազգային հավաքականների մասնակցությամբ, որը տեղի կունենա չորս քաղաքներում:Human Rights Watch-ի 34-էջանոց զեկույցը պատմում է 6 մարզադաշտերում հայտնաբերված խախտումների մասին, մասնավորապես՝ աշխատավարձի չվճարում կամ վճարման ձգձգում, աշխատանք մինչև -25 աստիճանի սառնամանիքի պայմաններում և առանց պայմանագրի:Շինարարների և ատաղձագործների համաշխարհային արհեստակցական միությունը արձանագրել է 2018 թվականի աշխարհի առաջնության մարզադաշտերի շինհրապարակներում բանվորների մահվան 17 դեպք: Շինհրապարակներում աշխատողները բազմիցս գործադուլներ են արել՝ պահանջելով իրենց աշխատավարձերը, այլ խախտումների դեմ:Զեկույցը վկայաբերում է «վստահության արժանի մի շարք արևմտյան լրատվամիջոցների» հետաքննությունը, ըստ որի՝ Սանկտ Պետերբուրգի մարզադաշտի շինարարությունը իրականացրել են հյուսիսկորեացի բանվորները, ովքեր աշխատում էին նախատեսված ժամաքանակից ավելի, ունեին հատուկենտ հանգստյան օրեր, և նրանց ստիպում էին վաստակած գումարը փոխանցել Հյուսիսային Կորեայի կառավարությանը:«ՖԻՖԱ-ն պնդում է, որ նման բանվորներ այլևս չկան ոչ Սանկտ Պետերբուրգում և ոչ էլ 2018-ի աշխարհի առաջնության այլ մարզադաշտերում, սակայն ոչ մի բառ այն մասին, թե ինչ քայլեր է ձեռնարկել՝ պաշտպանելու այդ մարդկանց կամ օգնելու նրանց», - նկատում է իրավապաշտպան կազմակերպությունը:Իրավապաշտպանները նշում են, որ զրուցել են ինչպես տեղացի բանվորների, այնպես էլ օտարերկրացի՝ Կենտրոնական Ասիայից, Բելառուսից և Ուկրաինայից աշխատանքային միգրանտների հետ․ - «Նրանք միաբերան ասում էին, որ վախենում են բարձրաձայնել խախտումների մասին՝ գործատուի հետագա հաշվեհարդարից խուսափելու համար»:Երկրպագուները, մարզիկները, մարզիչները և այլոք իրավասու են իմանալ, թե ովքեր են կառուցում այդ մարզադաշտերը և ինչ պայմաններում, առանց թափանցիկության խոսք անգամ չի կարող լինել մարդու իրավունքների լուրջ երաշխիքների մասին, ընդգծել է Բյուքենենը:Human Rights Watch-ը հիշեցնում է, որ 2016-ին ՖԻՖԱ-ն խոստացել էր ռուսաստանյան իշխանությունների հետ միասին առաջին անգամ ստուգիչ համակարգ ստեղծել 2018-ի առաջնության համար կառուցվող մարզադաշտերում աշխատանքային պայմանների հարցով: «Ի պատասխան մեր հարցման՝ կազմակերպությունը ընդամենը մի քանի դետալ է ներկայացրել այդ համակարգի մասին, հայտնելով, որ մարզադաշտերում տասնյակ ստուգումներ է անցկացրել, և ներկայացրել է դրանցից ընդամենը երկուսը», - նշում է իրավապաշտպան կազմակերպությունը:Human Rights Watch-ը շեշտում է, որ ՄԱԿ-ի ընդունված սկզբունքների համաձայն՝ ՖԻՖԱ-ն պարտավոր է հետևել մարդու իրավունքների ապահովմանը, խուսափել խախտումներին մասնակից լինելուց և հավուր պատշաճի ուղղել դրանք: "
Սպորտ,ՀՀ ԱԳՆ-ն պարզաբանումներ է պահանջել Չեռնոգորիայից հայ ֆուտբոլասերների վրա հարձակման գործով," Ֆուտբոլի ազգային հավաքականին աջակցելու համար շաբաթ օրը Չեռնոգորիա մեկնած հայ երկրպագուների FAF՝ Առաջին ճակատ ակումբի մի քանի անդամներ խաղից հետո տեղացիների կողմից հարձակման են ենթարկվել, ստացած վնասվածքից հայ երկրպագուներից մեկը հոսպիտալացվել է, ևս մեկին էլ ոստիկանները բերման են ենթարկել։Երկրպագուների 40 հոգանոց խումբը դեռ Հայաստան չի վերադարձել։ FAF ակումբի առաջնորդ Սերգեյ Ջանջոյանը «Ազատության»-ը փոխանցեց, որ հարձակումը տեղի է ունեցել շատ անսպասելի՝ մարզադաշտից հեռանալու ընթացքում։«Տղաներ, երեխաներ, աղջիկներ... շարժվում ենք խառը, մեկը ընկերոջ հետ է զրուցում, մյուսը՝ երեխային գրկած, հարձակումը տեղի ունեցավ, դրոշը վերցրեցին առաջին անգամ, ծաղրի տեսքով, բարձր պարզելով, ոգևորված ինչ-որ շարժումներ արեցին, որից հետո՝ հայհոյանքների տարափ, վանկարկումներ։ Դրոշը վերցնելուց հետո բառաբանով [թմբուկով] հարված ստացան, ու բախումը տեղի ունեցավ», - ասաց Ջանջոյանը։Հոսպիտալացված երկրպագուն արդեն դուրս է գրվել, իսկ բերման ենթարկվածին ոստիկանները կարճ ժամանակ անց ազատ են արձակել։Միջադեպն, ըստ FAF-ի, տեղի է ունեցել մարզիչների ասուլիսի ընթացքում, հայկական և տեղական լրատվամիջոցները ներկա չեն եղել։Ըստ Ջանջոյանի, խաղի ընթացքում տրիբունայում լարվածություն չի եղել, սակայն հանդիպումից հետո հայտարարվել է, որ հայ երկրպագուները մարզադաշտից պետք է դուրս գան 30 րոպե ուշ։«Մեզ պահեցին ավելի երկար՝ 35-ից 40 րոպե, որից հետո արդեն ամբողջովին մաքրած էր գլխավոր փողոցը, որով պետք է շարժվեինք դեպի մեր ավտոբուս, այդ ընթացքում հարձակումը տեղի ունեցավ։ Նրանք պատրաստ էին, որ ինչ-որ բան լինելու է, նրանք սպասում էին։ Բախումը 5-ից 6 րոպե տևեց, որից հետո ոստիկանությունը ոչ թե կողմերին բաժանեց, այլ երկու կողմին էլ հարվածներով հեռացրեց», - «Ազատության»-ը պատմեց FAF ակումբի առաջնորդը։Հայ երկրպագուներից որևէ մեկը Չեռնոգորիայի ոստիկանություն այսօր չի կանչվել։Հայաստանի արտգործնախարարությունն արդեն պարզաբանումներ է պահանջել Չեռնոգորիայի իշխանություններից։ Նախարարության խոսնակ Տիգրան Բալայանի փոխանցմամբ, Պոդգորիցայից վստահեցրել են, որ մեղավորները պատժվելու են։«Չեռնոգորիայի իշխանությունների կողմից տրամադրված պաշտոնական տեղեկությունների համաձայն, տեղի է ունեցել միջադեպ երկու Չեռնոգորիայի քաղաքացի անչափահասների միջև և Հայաստանի երկու քաղաքացիների միջև՝ մեկ կնոջ և տղամարդու, տղամարդու աչքի մի մասը վնասված է եղել, անմիջապես ցուցաբերվել է բուժօգնություն, որևիցե բողոք անչափահասների դեմ չի ներկայացվել, ամեն դեպքում՝ Չեռնոգորիայի օրենսդրությամբ նախատեսվում է, որ այդ անչափահասները կենթարկվեն վարչական պատասխանատվության», - «Ազատության»-ը ասաց Բալայանը։Նախարարության խոսնակը վստահեցնում է, որ արտգործնախարարությունը շարունակում է ուշադրությամբ հետևել զարգացումներին, կապի մեջ է տեղի իշխանությունների հետ և անհրաժեշտության դեպքում աջակցություն կցուցաբերի առայժմ Հայաստան չվերադարձած երկրպագուներին։«Ռումինիայի դեսպանությունը, որը համատեղության կարգով նաև հավատարմագրված է Չեռնոգորիայում, կապի մեջ է հայ համայնքի միջոցով մեր ֆուտբոլասերների հետ, ինչպես նաև կապ է հաստատել Չեռնոգորիայի իշխանությունների հետ։ Քանի որ մեր քաղաքացիներն են ներգրավված այդ միջադեպում, մեր ուղիղ գործառույթների մեջ է մտնում մեր քաղաքացիներին աջակցելը», - ասաց Բալայանը։Հայաստանի ֆուտբոլի ֆեդերացիան առայժմ չի մեկնաբանել միջադեպը։Շաբաթ օրը կայացած ֆուտբոլային հանդիպումը, հիշեցնենք, Հայաստանի համար հիանալի առիթ էր 2018 թվականին Ռուսաստանում անցկացվող Աշխարհի առաջնությանը մասնակցելու համար։ Խոշոր՝ 4-1 հաշվով տան տերերին զիջելուց հետո, Հայաստանն այժմ 6 միավորով խմբի նախավերջին հորիզոնականում է։ Վերջին 4 խաղերից առաջ մեր ընտրանին առաջատար Լեհաստանին զիջում է 10 միավորով, անցողիկ երկրորդ հորիզոնականի թիմերից էլ հետ է մնում 4 միավորով։ "
Սպորտ,Հայաստանի հավաքականը «պատրաստ է Չեռնոգորիայի դեմ խաղին» ," Հայաստանի ֆուտբոլի ազգային հավաքականը երեկ Երևանում կայացած ընկերական հանդիպմանը 5-0 հաշվով հաղթեց արևմտյան կիսագնդի ամենափոքր պետության՝ Սենթ Քիթս և Նևիսի հավաքականին: Խաղի հաշիվը 20-րդ րոպեին բացեց Ռուսլան Կորյանը: Այնուհետև, խաղալով միայն մեկ խաղակես, 30-րդ և 40-րդ րոպեներին խփած գոլերով դուբլի հեղինակ դարձավ Հայաստանի հավաքականի ավագ, անգլիական «Մանչեսթեր Յունայթեդի» կիսապաշտպան Հենրիխ Մխիթարյանը:Երկրորդ խաղակեսի 68-րդ րոպեին աչքի ընկավ Արթուր Սարկիսովը, իսկ խաղի ավարտից մեկ րոպե առաջ հաշիվը 5-0 դարձրեց Արտակ Եդիգարյանը: Չնայած, որ երեկ Հայաստանի ազգային հավաքականը տարավ պատմության մեջ ամենախոշոր հաշվով տնային հաղթանակը, այդուհանդերձ ընկերական այս հանդիպմանը գրանցած հաջողությունը ոչինչ չի տալիս, խաղից հետո լրագրողներին ասաց Մխիթարյանը՝ ընգծելով, որ պետք է վերլուծել սխալներն ու պատրաստվել հինգ օրից Չեռնոգորիայի ընտրանու հետ կայանալիք արտագնա հանդիպմանը:«Փորձելու ենք հաղթանակի համար խաղալ: Չնայած որ հեշտ չի լինի, քանի որ մի քանի ֆուտբոլիստներ բացակայում են: Բայց չենք մեկնելու այնտեղ, որպեսզի պաշտպանվենք կամ հաշիվ պահենք: Մեկնելու ենք այնտեղ, որպեսզի հաղթենք», - ասաց Հայաստանի հավաքականի ավագը: Երեկվա հանդիպումից առաջ ֆուտբոլի ազգային հավաքականի գլխավոր մարզիչ Արթուր Պետրոսյանն ասաց, որ չի հաջողվել ընկերական հանդիպում կազմակերպել ավելի ուժեղ հավաքականի հետ, իսկ ընկերական հանդիպումն անհրաժեշտ էր «օդ ու ջրի նման»:Ֆուտբոլային ընտրանին, որ Արթուր Պետրոսյանի գլխավորությամբ արդեն երրորդ անընդմեջ հաղթանակն է տանում, պատրաստ է առաջիկա շաբաթ օրը Չեռնոգորիայում կայանալիք հանդիպմանը, խաղից հետո վստահեցրեց մարզիչը․ - «Էս խաղին ավելի վառ, հստակ երևաց, թե ով ինչքանով է պատրաստ: Իմ կարծիքով, Մոնտենեգրոյի խաղին թիմը պետք է պատրաստ լինի»: Անցած տարվա նոյեմբերին Երևանում աշխարհի առաջնության ընտրական փուլի շրջանակներումՀայաստանը Չեռնոգորիայի ընտրանուն հաղթեց 3:2 հաշվով: Այժմ Հայաստանի հավաքականը E խմբի աղյուսակում չորրորդ տեղում է՝ 5 խաղից հետո վաստակելով 6 միավոր:Հունիսի 10-ին հաղթանակի դեպքում Հայաստանը առաջ կանցնի Չեռնոգորիայից և հնարավորություն կունենա պայքարել հաջորդ տարի Ռուսաստանում կայանալիք ֆուտբոլի աշխարհի առաջնության խմբային փուլում հանդես գալու համար:«Ոչ թե մեր վերջին շանսի խաղն է․ չեմ տեսնում էդպես: Մենք բոլոր թիմերի հետ խաղում պետք է ձգտենք հաղթանակի: Ամեն ինչ կանենք, որպեսզի հասնենք հաղթանակի: Մենք դուրս են գալիս խաղադաշտ անպայման հաղթելու համար», - ասաց Արթուր Պետրոսյանը:ՖԻՖԱ-ի դասակարգման աղյուսակում 68-րդ տեղում գտնվող Հայաստանին 21 հորիզոնականով զիջող քիչ հայտնի հավաքականի հանդեպ երեկվա հաղթանակը շատ կարևոր էր, վստահ է ֆուտբոլային մեկնաբան Գևորգ Ղազարյանը․ - «Հաստատվում է այն, որ հավաքականը իրոք միակուռ ա, հավաքականում լավ մթնոլորտ ա, և Չեռնոգորիայի հետ այդ գալիք խաղը կլինի վերջնակետը, վերջնական պատասխանը՝ արդյո՞ք թիմը վերջնականապես կազմակերպվել ա»:Հավաքականի երկրպագուների «FAF» ակումբի հիմնադիր անդամ Սերգեյ Ջանջոյանի կարծիքով, երեկվա խաղում մրցակցի թույլ լինելը հնարավորություն չտվեց բացահայտել մեր հավաքականի խնդիրները: «FAF»-ի մի քանի տասնյակ անդամներ պատրաստվում են ներկա գտնվել Չեռնոգորիայում առաջիկա շաբաթ օրը կայանալիք խաղին․ - «Երկու-երեք օրից մեկնելու ենք Չեռնոգորիա 30-40 երկրպագուներով: Կապի մեջ ենք Եվրոպայից, Ամերիկային, Կանադայից ժամանող հայ երկրպագուների հետ: Ընդհանուր առմամբ, կլինենք 100-150 երկրպագու»: Տևական ժամանակ Ֆուտբոլի ֆեդերացիայի նախագահի հրաժարականը պահանջող երկրպագուների ակումբը հավաքականի վերջին հաջողություններից հետո Ռուբեն Հայրապետյանի հեռացման պահանջը չի բարձրաձայնում՝ սպասելով ֆուտբոլային ընտրանու հաջողություններին: "
Սպորտ,Հայաստանի ֆուտբոլի հավաքականը ընկերական խաղում խոշոր հաշվով հաղթեց Սենթ Քիթս և Նևիսի թիմին," Կիրակի օրը Երևանի Վազգեն Սարգսյանի անվան Հանրապետական մարզադաշտում կայացած ընկերական խաղում Հայաստանի ֆուտբոլի ազգային հավաքականը 5:0 հաշվով հաղթանակ տարավ Սենթ Քիթս և Նևիսի հավաքականի նկատմամբ:Գոլերի հեղինակներ դարձան՝ Ռուսլան Կորյանը` հանդիպման 20-րդ, Հենրիխ Մխիթարյանը` 30-րդ և 40-րդ, Արթուր Սարկիսովը՝ 68-րդ, և Արտակ Եդիգարյանը՝ 89-րդ րոպեներին:Նարեկ Ասլանյանը և Արմեն Մանուչարյանը իրենց նորամուտը նշեցին, Ռուսլան Կորյանը և Արտակ Եդիգարյանը՝ իրենց առաջին գոլերը խփեցին Հայաստանի ազգային թիմի կազմում:Խաղից հետո ասուլիսի ժամանակ Հայաստանի հավաքականի գլխավոր մարզիչ Արթուր Պետրոսյանը համոզմունք է հայտնել, որ թիմը պատրաստ կլինի 2018 թվականի աշխարհի առաջնության ընտրական մրցաշարում հունիսի 10-ին կայանալիք հանդիպմանը Չեռնոգորիայի հավաքականի հետ:Հիշեցնենք՝ E խմբի ընտրական մրցաշարում Չեռնոգորիայի հետ անցած տարվա նոյեմբերին Երևանում կայացած առաջին խաղում Հայաստանը հաղթել է 3:2 հաշվով:Այժմ Հայաստանի հավաքականը E խմբի աղյուսակում չորրորդ տեղում է՝ 5 խաղից հետո վաստակելով 6 միավոր:Արթուր Պետրոսյանի՝ հավաքականի գլխավոր մարզիչ նշանակվելուց հետո Հայաստանի ազգային հավաքականը աշխարհի առաջնության ընտրական մրցաշարում երկու հանդիպում է անցկացրել և երկուսում էլ հաղթել է:  "
Սպորտ,«Փյունիկի» նոր սեփականատերը մտադիր է գումարներ ներդնել «առաջին հերթին սեփական դպրոցում»," «Փյունիկ» ֆուտբոլային ակումբն անհատույց տրվել է ռուսաստանաբնակ գործարար Արթուր Սողոմոնյանին։ Այսօր այս մասին հայտարարեցին Հայաստանի ֆուտբոլի ֆեդերացիայի նախագահ Ռուբեն Հայրապետյանի որդին՝ «Փյունիկի» արդեն նախկին սեփականատեր Ռաֆայել Հայրապետյանն ու ինքը՝ գործարարը։Ռաֆայել Հայրապետյանը հույս հայտնեց, որ Սողոմոնյանը նույնքան սրտացավ կվերաբերվի իրեն տրված ակումբին, որքան իր ընտանիքը։«Վերջապես հայտնվեց մի մարդ, ով կարող է մեր գործը շարունակել և ինչու չէ՝ նաև իր մեծ ներդրումն ունենալ այդ ամենի մեջ», - նշեց «Փյունիկի» նախկին սեփականատերը: - «Կասկած չունեմ, որ հաջողությունները և նորանոր նվաճումները նույնպես շարունակելու են քայլել «Փյունիկ» ակումբի հետ զուգահեռ», - հավելեց Ռաֆայել Հայրապետյանը:Նա շեշտեց՝ ակումբին պատկանող գույքը կշարունակի համարվել Հայրապետյանների սեփականությունը, բայց ակումբի գործունեությունից ստացված եկամուտն այլևս իր ընտանիքի բյուջեն չի համալրի։«Դա ուղղակի ներքին համաձայնության արդյունք է, չի վաճառվել: Ակումբի տնօրինումը և կառավարումը հանձնվել է պարոն Սողոմոնյանին», - մանրամասնեց Ռաֆայել Հայրապետյանը:Հայաստանի ֆուտբոլի ֆեդերացիայի նախագահ Ռուբեն Հայրապետյանն օրերս առաջ լրագրողների հետ հանդիպմանը հիշեցրել էր՝ դեռ տասը տարի առաջ է ասել, որ եթե հարմար մեկը գտնվի, ապա «Փյունիկը» կփոխանցի նրան՝ վերջ տալու բոլոր այն խոսակցություններին, որոնք կապվում էին իր ու որդու անվան հետ։ - «Եթե լինի մարդ, որը «Փյունիկը» վերցնի, տիրություն անի, պահի՝ հենց այս պահին պատրաստ եմ հանձնելու, որ էս խոսակցությունների վերջը տամ, որ՝ իրա թիմնա, տղայի թիմնա», - պարզաբանել էր Հայրապետյանը։Ֆուտբոլասերների շրջանում Հայրապետյանի դեմ բողոքները լայն թափ ստացան անցած տարի՝ պահանջում էին նրա հրաժարականը։ Հայտարարում էին, թե Հայրապետյանը միջամտում է Հայաստանի հավաքականի գործերին, և հավաքականի ձախողումները վերագրում էին հենց նրան։ Հայրապետյանն էլ օրեր առաջ հայտարարեց՝ գերադասեց «Փյունիկը» հանձնել ու շարունակել ղեկավարել ֆեդերացիան։Ռուբեն Հայրապետյանի որդին նաև պարզաբանեց, թե ինչու, այնուամենայնիվ, գերադասեցին «Փյունիկը» պարզապես տալ գործարարին․ - «Այս գործարքը տեղի է ունեցել նրա համար, որ Ֆուտբոլի ֆեդերացիայի նախագահն ու իր ընտանիքի անդամները կապ չունենան ինչ-որ ակումբի հետ: Այս պահի դրությամբ նպատակահարմար ենք գտել ակումբի տնօրինումը հանձնել պարոն Սողոմոնյանին, որովհետև վստահում ենք իրեն ու համոզված ենք, որ կկարողանա արժանվույն ձևով տնօրինել այն»։Ռուսաստանում, Ուզբեկստանում, Ղազախստանում և մի շարք այլ երկրներում նավթային ապրանքների արտադրությամբ զբաղվող Սողոմոնյանը գոհ է գործարքից՝ հիշեց, որ «Փյունիկը» տաղանդավոր ֆուտբոլիստներ է տվել աշխարհին՝ օրինակ՝ Հենրիխ Մխիթարյանը։«Ակումբի ձեռքբերման գաղափարը ծնվեց, քանի որ «Փյունիկի» վարած քաղաքականությունը սրտիս մոտ է, այն ավելի շատ ոչ թե լեգիոներներ է ձեռք բերում, այլ սեփական ֆուտբոլիստների է դաստիարակում: Այն հայկական ամենամեծ ակումբն է, և մեր նպատակն է գումարներ ներդնել առաջին հերթին սեփական դպրոցում», - մանրամասնեց նա:Գործարարը նշեց, որ նախատեսում է տարեկան մինչև 3 միլիոն եվրո գումար ներդնել «Փյունիկում»։ Նա հավելեց, որ Ռուբեն Հայրապետյանը այլևս ակումբի գործերին չի խառնվի։ "
Սպորտ,Հայրապետյանը չի լքի Ֆուտբոլի ֆեդերացիան," Հայաստանի ֆուտբոլի ֆեդերացիայի նախագահ, նախկին պատգամավոր Ռուբեն Հայրապետյանը չի պատրաստվում լքել ֆեդերացիան: Այսօր լրագրողների հետ հանդիպմանը ՀՖՖ նախագահը հայտարարեց, որ վերջին օրերին հոգնել է լրագրողների զանգերից ու հարցից, թե հեռանո՞ւմ է Հայաստանից։«Մի քիչ ըտենց անհեթեթ բաներին ուշադրություն մի դարձրեք», - հորդորեց Ռուբեն Հայրապետյանը:Հանրապետական կուսակցության խորհրդի անդամ Հայրապետյանին այսօր ասուլիս ժամանակ խիստ զայրացրեց իր քաղաքական գործունեության վերաբերյալ հնչած հարցը։«Դուք որտե՞ղ եք հիմա գտնվում․ Հանրապետական մարզադաշտում եք, կուսակցության շենքում չեք: Ի՞նչ կապ ունի Ձեր հարցը իմ այսօրվա մամուլի ասուլիսի հետ», - դժգոհեց ՀՖՖ նախագահը: - «Տղա ջան, դուք չե՞ք սովորելու, որ ես ո՛չ պատգամավոր եմ, ո՛չ քաղաքականությամբ եմ զբաղվում․․․ ի՞նչ ես եկել ստե՝ մարզադաշտում քաղքական հարց տալի։ Հետո՞: Ճարպիկ ըտենց լրագրող ես, էլի», - հավելեց Ռուբեն Հայրապետյանը, երբ լրագրողը պարզաբանեց, թե փորձում էր մի փոքր շեղվել ասուլիսի բուն թեմայից:Ֆուտբոլի ֆեդերացիայի նախագահը չցանկացավ մեկնաբանել նաև իր և սպորտի նախարար Հրաչյա Ռոստոմյանի միջև լարված հարաբերությունների մասին լուրերը։«Ո՞վ ա Հրաչյա Ռոստոմյանը, չեմ ճանաչում: Հարցը փոխեք՝ ուրիշ հարց», - ասաց նա:Ռուբեն Հայրապետյանը հաստատեց վերջին օրերին տարածված լուրերը՝ ֆուտբոլային «Փյունիկ» ակումբն այլևս չի պատկանի իր ընտանիքին: Բայց ճշտեց՝ ինքը ակումբը նվիրել է, ոչ թե վաճառել:«Ի՞նչն եմ վաճառում: Էդ ո՞վ էր փող տալու՝ «Փյունիկը» առներ, որ ես էլ վաճառել եմ: Տասը տարի անընդհատ չե՞մ ասել՝ եթե լինի մարդ, որը «Փյունիկը» վերցնի, տիրություն անի, պահի՝ հենց այս պահին պատրաստ եմ հանձնելու, որ էս խոսակցությունների վերջը տամ, որ՝ իրա թիմնա, տղայի թիմնա», - պատմեց ՀՖՖ նախագահը: - «Կա՛մ ես պիտի ֆեդերացիայից դուրս գամ, կա՛մ «Փյունիկը» պիտի հանձնեմ՝ դա է խնդիրը եղել: Որոշումը կայացվել է՝ ես մնում եմ Ֆեդերացիայում, «Փյունիկը» հանձնում եմ», - հավելեց Հայրապետյանը:«Փյունիկ» ակումբի նոր սեփականատեր, ռուսաստանցի գործարար Արթուր Սողոմոնյանը հնարվոր է փոխի ակումբը անունը, բացի այդ խոստացել է ջանքեր գործադրել, որ ակումբն ի վերջո նվաճի եվրոպայի լիգայի ուղեգիր։«Ինքը հայրենասեր տղա է, ֆուտբոլ շատ սիրող անձնավորություն: Ինքը երազում է, որ, ինչպես մեր կողքի հանրապետությունները, Եվրոլիգայում մասնակցենք: Կան նման ծրագրեր և դա իրատեսական է», - վստահեցրեց Ռուբեն Հայրապետյանը:Թեև իրավական տեսանկյունից Հայրապետյանը «Փյունիկի» հետ այլևս որևէ կապ չի ունենա, այնուամենայնիվ ոչ բոլորը հնարվորություն կունենան համագործակցել ակումբի հետ։ Լրագրողներից մեկի հարցին ի պատասխան նա հայտարարեց, որ ֆուտբոլից հեռացված «մի երկու հոգու» չի թողնելու անգամ «Փյունիկի» պարիսպների մոտ ման գալ:«Սեփականատերը ով ուզումա լինի՝ ճաղերին էլ չեմ թողնելու մոտ գա զուտ հանուն հայկական ֆուտբոլի: Որպես Ֆուտբոլի ֆեդերացիայի նախագահ ուղղակի դա իմ սուրբ գործնա, որովհետև նրանք ֆուտբոլի չարիքներ են», - հայտարարեց նա:Հայաստանի ազգային հավաքական չի վերադառնա նաև հավաքականի նախկին հարձակվող Յուրա Մովսիսյանը, ով հարցազրույցներից մեկում նշել էր, թե կարոտում է հավաքականի հետ խաղերը։«Բա կարոտում էին հավաքականը՝ խի՞ էին փախնում հավաքականի խաղերից, խի՞ էին հրաժարվում հավաքականում խաղալուց։ Էդ դեմագոգիայով պետք չի զբաղվել», - նշեց ՀՖՖ նախագահը:Հայրապետյանն ասաց՝ այժմ գոհ է ազգային հավաքականում տիրող մթնոլորտից․ - «Տենաք՝ մարզիչից բռնած, բոլորը, սպասարկող անձնակազմից, ֆուտբոլիստներով՝ իրար լպստելով ման են գալի: Հանգիստ թողեք էս հավաքականը իրա խաղերը խաղա»: "
Սպորտ,«Մանչեսթր Յունայթեդը» վաստակեց Եվրոպայի լիգայի գավաթը," Երեկ ուշ երեկոյան Հին մայրցամաքի ֆուտբոլասերների ուշադրության կենտրոնում Շվեդիայի մայրաքաղաք Ստոկհոլմն էր, որտեղ «Մանչեսթր Յունայթեդը» և Ամստերդամի «Այաքսը» պայքար էին մղում ՈւԵՖԱ-ի երկրորդ թանկարժեք մրցանակի՝ Եվրոպայի լիգայի գավաթի համար:Հանդիպումը մեկնարկեց լռության րոպեով, որով մանկունիացիները և հոլանդական թիմի մարզիկներն ու մոտ 50 հազար երկրպագուներ հարգանքի տուրք մատուցեցին Մանչեսթրում շաբաթասկզբին տեղի ունեցած սարսափելի ահաբեկչության 22 անմեղ զոհերի հիշատակին:Իսկ հետո սկսվեց բուն խաղը, լարված, երբեմն կոշտ, բայց ընդհանուր առմամբ՝ առանց միտումնավոր կոպիտ խախտումներիի: Հասկանալի էր, որ մանկունիանցիներն իրենց քաղաքի ողբերգության հետևանքով կլինեն հոգեբանական ծանր ճնշման տակ, այն կարող էր և թևաթափ անել ֆուտբոլիստներին և ընդհակառակը՝ դրդել նրանց՝ խաղալ ուժերի գերլարումով: Հանդիպման 18-րդ րոպեին Պոլ Պոգբայի հարվածից հետո գնդակը դիպավ հոլանդացիներից մեկին, շեղեց ընթացքն ու հայտնվեց «Այաքսի» դարպասում՝ 1-0:«Մանչեսթր Յունայթեդի» խաղն այնուհետև դարձել էր ավելի զգուշավոր, թվում էր, թե թիմի մարզիչ Ժոզե Մոուրինյոն հերթական անգամ կարգադրել է ցանկացած գնով պահել այդ հաշիվը: Բայց Մոուրինյոյի քննադատները սխալվեցին. 2-րդ խաղակեսում Հայաստանի հավաքականի առաջատար Հենրիխ Մխիթարյանը հերթական գլուխգործոց-գոլը խփեց մանկունիանցիների կազմում՝ 2-0:«Մանչեսթր Յունայթեդի» երկրպագուները երանության մեջ էին, իսկ դինամիկ ու գեղեցիկ ֆուտբոլ ցուցադրող «Այաքսի» երկրպագուներն արդեն գիտակցում էին, որ գավաթը վաստակելու հույսը հօդս է ցնդում: Մխիթարյանին խաղավերջում փոխարինեց Ջեսսի Լինգարդը, հետաքրքիր հանդիպումը մոտեցավ ավարտին, վերջին րոպեին դաշտ դուրս եկավ թիմի լեգենդ Ուեյն Ռունին, ով անմիջապես ստանձնեց ավագի պարտականությունները: Հնչեց սուլիչի ձայնը: Թիմը տոնում էր հաղթանակը, խաղացողներին միացել էին նաև վնասվածքներ ստացած մարզիկները, այդ թվում՝ մրցաշրջանի ընթացքում մեծ դեր ունեցած Զլատան Իբրահիմովիչը: Թիմի երկրպագուները երջանիկ են՝ ահա նրանցից մեկի ուղերձը. «Մենք ապացուցեցինք, որ «Իսլամական պետությունը» ոչ մի բանի չհասավ, դա սոսկ չարիք է, ով էլ հաղթեր՝ մենք, թե «Այաքսը», այսօր հաղթեց ֆուտբոլը»: Ֆոտբոլիստները հաղթանակը նվիրել են Մանչեսթրին: Խաղից հետո հայոց եռագույնով դաշտ դուրս եկած Մխիթարյանը, որին անգլիացի երկրպագուներն անվանում են Միքի (Հայաստանում՝ Հենո), այդ հաղթանակը նվիրել է նաև Հայաստանին:Ժոզե Մոուրինյոն խաղից հետո ասել է, որ թիմը չի կարող Մանչեսթրի ողբերգությունից հետո լիիրավ տոնել հաղթանակը: «Հաղթանակը ոչ մի համեմատություն չունի մարդկանց տառապանքի հետ: Եթե մեզ ասեին՝ զիջեք գավաթը, և ողբերգություն չի լինի՝ մեկ վայրկյան իսկ չէինք մտածի»,- ասել է Մոուրինյոն:«Մանչեսթր Յունայթեդի» հաղթանակը մեծ ոգևորությամբ են տոնում այդ թիմի երկրպագուները: Բնավ զարմանալի չէ, որ դրան ուրախությամբ են արձագանքում նաև հայաստանցիները: «Ազատության» հետ զրույցներում հայաստանցի ֆուտբոլասերները նշել են, թե հպարտանում են Մխիթարյանով և նրանից ակնկալում են նոր նվաճումներ՝ այդ թվում Հայաստանի ընտրանու կազմում:Հայազգի աստղի խաղը «Ազատության» խնդրանքով գնահատել է ֆուտբոլային մեկնաբան Սենիկ Կարա-Պողոսյանը: Նրա փոխանցմամբ, Մխիթարյանն առաջին խաղակեսում լարված էր, ստացավ դեղին քարտ, բայց երկրորդ խաղակեսում շատ լավ խաղաց, դրան նպաստեց նաև «ֆանտաստիկ գեղեցկության գոլը»:«Մինչև փոխարինվելը, Հենրիխ Մխիթարյանը պարզապես ճախրում էր, հսկայական աշխատանք կատարեց, օգնելով պաշտպաններին որպես ձախ կիսապաշտպան՝ հարձակման դիրքում»,- ասել է մեկնաբանը:«Մանչեսթր Յունայթեդը» առաջին անգամ է վաստակել Եվրոպայի լիգայի գավաթը: Մխիթարյանը 6 գոլով դարձել է մրցաշարի ռմբարկուն:   "
Սպորտ,"«Մանչեսթր Յունայթեդ»-ը՝ Եվրոպայի լիգայի հաղթող, Մխիթարյանը՝ մրցաշարում թիմի ռմբարկու"," Անգլիական «Մանչեսթր Յունայթեդ» ֆուտբոլային ակումբը իր պատմության մեջ առաջին անգամ դարձավ ՈւԵՖԱ-ի Եվրոպայի լիգայի հաղթող։Հեղինակավոր մրցաշարի՝ չորեքշաբթի ուշ երեկոյան Ստոկհոլմում կայացած եզրափակիչ խաղում «Մանչեսթր Յունայթեդ»-ը 2:0 հաշվով առավելության հասավ Ամստերդամի «Այաքս»-ի նկատմամբ։Հանդիպման հաշիվը բացեց Պոլ Պոգբան 18-րդ րոպեին, իսկ Հայաստանի հավաքականի ավագ Հենրիխ Մխիթարյանը 48-րդ րոպեին գեղեցիկ գոլով կրկնապատկեց այն։ Եվրոպայի լիգայում խփած 6 գոլերով հայ ֆուտբոլային աստղը դարձավ մրցաշարում «Մանչեսթեր Յունայթեդ»-ի լավագույն ռմբարկուն, երկրորդը Զլատան Իբրահիմովիչն է՝ 5 գոլով։«Անչափ, անչափ, անչափ երջանիկ եմ այս երեկո մեր տոնած հաղթանակով: Նվիրում եմ այս մրցանակը ընտանիքիս, Մանչեսթրին և բոլոր հայերին», - Թվիթերում գրել է Մխիթարյանը:Մինչ խաղի մեկնարկը հայտարարվեց լռության րոպե՝ ի հիշատակ Մանչեսթրի ահաբեկչության զոհերի։ Manchester Arena մարզահամերգային համալիրում մայիսի 22-ի երեկոյան մահապարտ ահաբեկչի իրականացրած պայթյունի հետևանքով, հիշեցնենք, առնվազն 22 մարդ է զոհվել, 59-ը՝ վիրավորվել։Եվրոպայի լիգան՝ նախկին ՈւԵՖԱ-ի գավաթը եվրոպական ակումբային գլխավոր երեք մրցաշարերից միակն էր, որում «Մանչեսթր Յունայթեդ»-ը մինչ այժմ չէր հաղթել։ Ավելի վաղ անգլիական այս ուժեղագույն թիմը երեք անգամ նվաճել էր Չեմպիոնների գավաթը (այժմ՝ Չեմպիոնների լիգա), մեկ անգամ՝ Գավաթակիրների գավաթը։Եվրոպայի լիգայում հաղթանակը «Մանչեսթր Յունայթեդ»-ին հնարավորություն տվեց հանդես գալու Չեմպիոնների լիգայի առաջիկա մրցաշարում, թեև Անգլիայի Պրեմիեր լիգայի վերջերս ավարտված 2016-17 թվականների մրցաշրջանում թիմը գրավել է 6-րդ տեղը։
 "
Սպորտ,Եվրոպայի լիգայի եզրափակիչը կմեկնարկի լռության րոպեով," ՈՒԵՖԱ-ն հաստատել է, որ «Մանչեստր Յունայթեդ» - «Այաքս» հանդիպման հանդիսավոր բացման արարողությունը տեղի կունենա առավել զուսպ և սեղմ սցենարով: Ֆուտբոլիստները, տասնյակ հազարավոր երկրպագուներ հարգանքի տուրք են մատուցելու Մանչեստրում մայիսի 22-ին ահաբեկչության զոհ դարձած 22 անմեղ մարդկանց հիշատակին: «Այսօրվա խաղը պետք է դառնար ֆուտբոլի տոն...»Ամբողջ աշխարհին է ցնցել այդ հրեշավոր ահաբեկչությունը: Բրիտանացիներին համակած ցավի, զայրույթի և ընկճվածության այս ճնշող մթնոլորտում «Մանչեստր Յունայթեդը» Ստոկհոլմում պետք է պայքար մղի ՈւեՖԱ-ի երկրորդ ամենաարժեքավոր գավաթի համար:Ինչպես «Մանչեստր Իվնինգ Նյուզ» պարբերականն է հաղորդում, ամբողջ երկիրն այսօր մանկունիանցիներին է սատարում: Թիմի նախնական կազմն արդեն հրապարակվել է, և հայտնի է, որ Հայաստանի հավաքականի առաջնորդ Հենրիխ Մխիթարյանն էլ է ընդգրկված:Մարզիչ Ժոզե Մոուրինյոն չի մասնակցել խաղից առաջ անցկացվող ավանդական մամլո ասուլիսին: ՈւԵՖԱ-ն հայտարարել է, որ ասուլիսի չեղարկումն այս հանգամանքներում միանգամայն ըմբռնելի որոշում է:«Այաքսի» մարզիչ Պիտեր Բոսսն իր թիմի և հոլանդացի երկրպագուների անունից ցավակցություն է հայտնել Մանչեստրում ահաբեկչության զոհերի ընտանիքներին և բարեկամներին:«Մեր ադ խաղը պետք է դառնար ֆուտբոլի տոն, բայց տեղի է ունեցել սարսափելին, մենք շատ ենք ցավում և մեր համերաշխությունն ենք հայտնում Մանչեստրին»,- ասել է Բոսսը:Ստոկհոլմը պատրաստ է եզրափակիչինՇվեդիայի մայրաքաղաքը պատրաստ է Եվրոպայի լիգայի գավաթի եզրափակիչ հանդիպմանը․ Շվեդիայի ֆուտբոլի ֆեդերացիայի անվտանգության բաժնի ղեկավար Մարտին Ֆրեդմանն ասել է, որ Մանչեստրի ողբերգությունը չի ազդի խաղի անվտանգության պլանավորմանը:«Որևէ բան չենք փոխելու կամ վերանայելու, որովհետև մենք ի սկզբանե պատրաստվել ենք երաշխավորել անվտանգության ամենաբարձր մակարդակ: Ոստիկանությունը հաշվի է առել բոլոր հնարավոր վտանգները: Ստոկհոլմում ապրիլի 7-ին տեղի էր ունեցել ահաբեկչություն, այդ օրերից էլ ձեռնարկվել են անհրաժեշտ միջոցներ: Մանչեստրի հարձակումը մեր աշխատանքում որևէ բան չի փոխի»,- ասել է Ֆրեդմանը:Այս հանդիպումը «Մանչեստր Յունայթեդի» համար չափազանց կարևոր է: Ակումբը շատ վատ էր սկսել 2016-17 թվականների մրցաշրջանը, ամիսներ առաջ պարզ դարձավ, որ Պրեմիեր լիգայում հաղթելու կամ նույնիսկ առաջին քառյակում տեղ գրավելու հույս չկա: Մոուրինյոն չի էլ թաքցնում, որ հիմա գլխավոր նպատակը Եվրոպայի լիգայի գավաթն է, հաղթանակի դեպքում թիմը կվաստակի առաջին խոշոր մրցանակն անցած վեց տարում:«Մանչեստրը տոկունության խորհրդանիշ է»«Մանչեստր Յունայթեդի» փոխնախագահ Էդ Վուդվարդզը հանդես է եկել թիմին և երկրպագուներին հասցեագրված հատուկ ուղերձով:«Մանչեստրը տոկունության խորհրդանիշ է, մեր քաղաքը չի հանձնվում, մենք կապացուցենք, որ այդ քստմնելի հանցագործության հեղինակներն իրենց ուզածին չեն հասնի, մենք կապացուցենք, որ ունենք հրաշալի քաղաք»,- հայտարարել է թիմի փոխնախագահը:«Հայերն իրենց շուրջ փոքրիկ Հայաստան են կերտում»Այս խաղին անհամբերությամբ են սպասում նաև մեծ թվով հայ ֆուտբոլասերներ, ովքեր ժամանակին հետևել են Դորթմունդի «Բորուսիայի» հանդիպումներին, հիմա էլ հաջողություն են մաղթում մանկունիանցիներին՝ այն պարզ պատճառով, որ թիմի կազմում հանդես է գալիս մեր օրերի լավագույն հայ ֆուտբոլիստը:«Հենրիխ Մխիթարյանն իր հետ Հայաստան է բերում» վերտառությամբ «Նյու Յորք Թայմսում» հրապարակվել է Ռորի Սմիթի ջերմ հոդվածը հայազգի աստղի մասին: Հեղինակը գրում է, որ Մխիթարյանն այս մրցաշրջանի ընթացքում թեժ պայքար է մղել թիմի կազմում իր տեղն ամրապնդելու համար և դարձել մի քանի հիանալի գոլի հեղինակ: Մրցաշրջանի գագաթնակետն այսօր երեկոյան է՝ Ստոկհոլմում:Ժամանակին Մխիթարյանի ուշադրության կենտրոնում միայն ֆուտբոլն էր, նա մշտապես վերլուծել է իր անհաջող խաղերը, օրեր շարունակ հիշել սխալների մասին: Այսօր 28-ամյա մարզիկը գիտակցում է, որ այդ սևեռվածությունն անառողջ է, որ պետք է նաև երբեմն դադար տալ, լիցքաթափվել:Հնարավորության դեպքում խաղընկերների՝ Զլատան Իբրահիմովիչի, Պոլ Պոգբայի հետ գնում է կինոթատրոն: Եվ մի բան էլ՝ հոգնածության ինչ աստիճան էլ լինի, նա YouTube-ով դիտում է Հայաստանի առաջնության խաղերը: Մասամբ, որովհետև շարունակում է երկրպագել իր առաջին ակումբին՝ «Փյունիկ»-ին, բայց նաև այն պատճառով, որ շատ է կապված Հայաստանի հետ:«Հաղթանակը ոչ միայն մեդալ կբերի, այլև ուրիշներին կտա Հայաստանի մասին իմանալու հնարավորություն: Ուր էլ գնան հայերը, նրանք իրենց շուրջ փոքրիկ Հայաստան են կերտում»,- ասել է Մխիթարյանը: "
Սպորտ,«Մանչեսթր Յունայթեդ»-ի «Խաղաշրջանի գոլ» մրցանակը՝ Հենրիխ Մխիթարյանին," Հայաստանի ֆուտբոլի ազգային հավաքականի ավագ Հենրիխ Մխիթարյանը արժանացել է «Մանչեսթր Յունայթեդ» ակումբի «2016/17 խաղաշրջանի գոլ» մրցանակին՝ անցած տարվա դեկտեմբերին «Սանդերլենդ»-ին «կարիճի հարվածով» խփած գնդակի համար:«Մանչեսթր Յունայթեդ»-ը հայտնում է, որ ակումբի պաշտոնական կայքէջում անցկացված հարցման արդյունքներով հայ կիսապաշտպանը մեծ տարբերությամբ հաղթել է առաջին եռյակում հայտնված մյուս հավակնորդներին՝ Ուեյն Ռունիին և Պոլ Պոգբային․ Մխիթարյանը ստացել է ձայների 57, Ռունին՝ 13, Պոգբան՝ 9 տոկոսը:Մանչեսթրի «Օլդ Թրաֆորդ» մարզադաշտում խաղաշրջանի մրցանակների բաշխման արարողության ժամանակ ստանալով պարգևը՝ 28-ամյա ֆուտբոլիստը հայտարարել է․ - «Եթե անկեղծ լինեմ, ես նույնպես տպավորված էի: Ես հասկացա միայն երբ գնացի տուն և դիտեցի այն կրկին»:Արժանին մատուցելով գոլային փոխանցման հեղինակ Զլատան Իբրահիմովիչին՝ Մխիթարյանը ասել է․ - «Ես չէի կարող բաց թողնել այդ մեծ հնարավորությունը, քանի որ հոյակապ գնդակ էի ստացել աստծուց»:  "
Սպորտ,Մխիթարյանը՝ ապրիլյան լավագույն գոլի հեղինակ," «Մանչեսթեր Յունայթեդ»-ի կիսապաշտպան, հայազգի աստղ Հենրիխ Մխիթարյանը ճանաչվել է ապրիլ ամսվա լավագույն գոլի հեղինակ:Ապրիլի 9-ին «Մանչեսթեր Յունայթեդ»-ը հյուրընկալվել է «Սանդերլենդ»-ին և հաղթել 3-0 հաշվով։ Այդ խաղում Մխիթարյանը դարձել է երկրորդ գոլի հեղինակ և այն, ըստ ակումբի անցկացրած հարցման, լավագույնն է ճանաչվել:Ակումբի պաշտոնական կայքը նշում է, որ Մխիթարանն անցած հինգ ամսում արդեն 4-րդ անգամ է դառնում լավագույն գոլի հեղինակ:Անցյալ տարվա դեկտեմբերին նույն «Սանդերլենդ»-ի դարպասին նրա հոյակապ գոլը, որը մարզական լրագրողներն անվանում են «կարիճի հարված», ճանաչվել է լավագույն: Դրան հաջորդել են հունվարին «Ուիգան Ատլետիկ»-ի դարպասի գրավումը և փետրվարին գործող չեմպիոն «Լեսթեր»-ին խփած գոլը:Ակումբի կայքը վկայակոչում է Դորթմունդի «Բորուսիա»-ից Մխիթարյանի նախկին խաղընկեր և լավ բարեկամ, ներկայում Մյունխենի «Բայերն»-ի կազմում հանդես եկող Մաթս Հումելսին, ով կատակով ասել է, թե «ով էլ Անգլիայում պայքարի լավագույն գոլի հեղինակ ճանաչվելու համար, Հենրիխը միշտ պետք է լինի թեկնածուների ցուցակում»։ "
Սպորտ,«Ես մտովի իմ հայրենակիցների հետ եմ»․ Հենրիխ Մխիթարյան," Հայաստանի ազգային հավաքականի և անգլիական «Մանչեսթեր Յունայթեդ»-ի կիսապաշտպան Հենրիխ Մխիթարյանը Թվիթերի իր էջում գրառում է կատարել Հայոց ցեղասպանության մասին:«1915 թվականի ապրիլի 24․․․ Հայոց պատմության մռայլ օրն է: Ես մտովի իմ հայրենակիցների հետ եմ», - գրել է Հենրիխ Մխիթարյանը՝ օգտագործելով #NeverForget (Երբեք մի մոռացիր) հեշթեգը: "
Սպորտ,"Եվրոպայի լիգայի կիսաեզրափակիչում՝ «Մանչեսթր Յունայթեդ», «Լիոն», «Սելտա» և «Այաքս»"," Քառորդ եզրափակիչի՝ հինգշաբթի երեկոյան կայացած պատասխան հանդիպումների արդյունքներով, ՈւԵՖԱ-ի Եվրոպայի լիգայի մրցաշարի կիսաեզրափակիչ դուրս եկան բրիտանական «Մանչեսթր Յունայթեդ», ֆրանսիական «Լիոն», իսպանական «Սելտա» և նիդերլանդական «Այաքս» ակումբները:«Մանչեսթր Յունայթեդ»-ը սեփական հարկի տակ 2:1 հաշվով առավելության հասավ բելգիական «Անդերլեխտ»-ի նկատմամբ: Հանդիպման հաշիվը 10-րդ րոպեին բացեց Հենրիխ Մխիթարյանը, և քանի որ Սոֆիան Հաննիի պատասխան գոլից հետո ընդհանուր հաշիվը հավասարվեց, թիմերը ստիպված եղան խաղալ ևս 30 րոպե, և 107-րդ րոպեին Մարքուս Ռաշֆորդը խփեց հաղթական գնդակը:«Լիոն»-ը, «Սելտա»-ն և «Այաքս»-ը հետագա պայքարից դուրս թողեցին, համապատասխանաբար, թուրքական «Բեշիքթաշ»-ին, բելգիական «Գենկ»-ին և գերմանական «Շալկե»-ին:Այսօր անցկացված վիճակահանությամբ որոշվեցին կիսաեզրափակիչի զույգերը՝ «Այաքս» - «Լիոն» և «Մանչեսթր Յունայթեդ» - «Սելտա»:Հայտնի դարձան նաև ՈւԵՖԱ-ի Չեմպիոնների լիգայի մրցաշարի կիսաեզրափակիչի զույգերը՝ «Ռեալ» - «Ատլետիկո» (Մադրիդ) և «Մոնակո» - «Յուվենտուս»:      "
Սպորտ,Մադեյրայի օդանավակայանն անվանակոչվել է Կրիշտիանու Ռոնալդուի անունով," Մադեյրայում գտնվող միջազգային օդանավակայանն այսուհետ կրելու է պորտուգալական այս կղզում ծնված թերևս ամենահայտնի անձնավորության` աշխարհահռչակ ֆուտբոլիստ Կրիշտիանու Ռոնալդուի անունը:Օդանավակայանի վերանվանման պաշտոնական արարողությունը կայացավ չորեքշաբթի օրը: Դրան մասնակցում էր նաև ինքը` Ռոնալդուն, ով հայրենի Մադեյրա էր ժամանել Շվեդիա-Պորտուգալիա ընկերական խաղին մասնակցելու համար: Նշենք, ի դեպ, որ Եվրոպայի չեմպիոններն այդ խաղում 2-3 հաշվով զիջեցին շվեդներին:«Առանձնահատուկ զգացում է, երբ տեսնում ես, որ օդանավակայանն այլևս քո անունն է կրում: Բոլորն էլ գիտեն, թե ես որքան եմ հպարտանում իմ արմատներով, թե ինչ հպարտություն է ինձ պատճառում իմ հայրենի քաղաքը: Ավելին՝ իմ բոլոր հարցազրույցներում ես գովեստով եմ խոսում Պորտուգալիայի և Մադեյրայի մասին», - հայտարարում էր Ռոնալդուն:Մադեյրայի երկրամասային կառավարությունն օդանավակայանը աշխարհահռչակ մարզիկի անունով վերանվանելու որոշումը կայացրեց անցած տարվա ամռանը` Եվրոպայի առաջնությունում Պորտուգալիայի հավաքականի տարած հաղթանակից հետո: Դրան էլ գումարած, օդանավակայանի տերմինալներից մեկում տեղադրվել է Ռոնալդուի կիսանդրին, ինչը կղզու բնակիչների մի մասի մոտ լուրջ դժգոհություններ է առաջացրել:«Ես գիտեմ, որ կան մարդիկ, որ համաձայն չեն իմ կիսանդրու տեղադրմանը: Այնուհանդերձ, ես երախտապարտ եմ Մադեյրայի կառավարության ղեկավարներին, ովքեր իրենց մեջ այս քայլին դիմելու ուժ և համարձակություն գտան», - հայտարարում էր Ռոնալդուն` մեկնաբանելով հնչող դժգոհությունները:Ի դեպ, երեկ Մադեյրայում կայացած արարողությանը ներկա էր նաև Պորտուգալիայի նախագահ Մարսելու Ռեբելու Դի Սոուզան: Նա ևս հայտարարում էր, թե Ռոնալդուի ավանդը համաշխարհային սպորտում բարձր գնահատելը պետության պարտքն է:«Կրիշտիանու Ռոնալդուն կատարելության օրինակ է թե՛ անհատական մակարդակում՝ որպես աշխարհի լավագույն ֆուտբոլիստ, և թե՛ թիմային մակարդակում՝ որպես Եվրոպայի չեմպիոն հանդիսացող մեր ազգային հավաքականի ավագ: Նրա կատարելությունը մեր ազգային և անհատական հպարտության աղբյուրն է», - ասում էր Պորտուգալիայի նախագահը:  "
Սպորտ,Հայաստանը երկրորդ անընդմեջ հաղթանակը տոնեց աշխարհի 2018-ի առաջնության ընտրական փուլում," Ֆուտբոլի աշխարհի 2018 թվականի առաջնության ընտրական մրցաշարի 5-րդ տուրում Հայաստանի ազգային հավաքականը այսօր սեփական հարկի տակ 2:0 հաշվով առավելության հասավ Ղազախստանի թիմի նկատմամբ։Երևանի Վազգեն Սարգսյանի անվան Հանրապետական մարզադաշտում կայացած հանդիպման հաշիվը 73-րդ րոպեին բացեց Հայաստանի հավաքականի ավագ Հենրիխ Մխիթարյանը, երկու րոպե անց Արաս Օզբիլիսը երկրորդ գնդակը ուղարկեց մրցակցի դարպասը։64-րդ րոպեին Մխիթարյանի դեմ կոպիտ խաղի համար երկրորդ դեղին քարտը ստացավ և խաղադաշտից հեռացվեց Ղազախստանի հավաքականի ֆուտբոլիստ Սերգեյ Մալին:Սա ընտրական մրցաշարում Հայաստանի երկրորդ խաղը և երկրորդ անընդմեջ հաղթանակն է անցած տարվա հոկտեմբերին Արթուր Պետրոսյանի՝ հավաքականի գլխավոր մարզիչ նշանակվելուց հետո։ Նոյեմբերի 11-ին Հայաստանը 3:2 հաշվով առավելության է հասել Չեռնոգորիայի նկատմամբ։ Մինչ այդ Հայաստանի թիմը երեք անընդմեջ պարտություն էր կրել ընտրական փուլում։Ղազախստանին հաղթելուց հետո Հայաստանի հավաքականը 6 միավոր ունի և առայժմ զբաղեցնում է E խմբի մրցաշարային աղյուսակի 4-րդ հորիզոնականը, սակայն խմբում հինգերորդ տուրի դեռ երկու հանդիպում է կայանալու՝ Չեռնոգորիա - Լեհաստան և Ռումինիա - Դանիա։Խմբի առաջատարը ներկայումս Լեհաստանն է՝ 4 խաղից հետո 10 միավորով, որին հաջորդում է Չեռնոգորիան՝ նույնքան խաղից հետո 7 միավորով, ապա Դանիան է՝ 6 միավորով։Ընտրական մրցաշարի հաջորդ խաղում Հայաստանի հավաքականին հունիսի 10-ին սեփական հարկի տակ կընդունի Չեռնոգորիան։Նշենք նաև, որ Հենրիխ Մխիթարյանը, ով մինչ այդ էլ գլխավորում էր Հայաստանի ազգային թիմի ռմբարկուների ցուցակը, այսօր խփեց իր 20-րդ գոլը հավաքականի կազմում։  "
Սպորտ,Մխիթարյանը՝ «Ռոստով»-«Մանչեսթր Յունայթեդ» հանդիպման լավագույն խաղացող," Ֆուտբոլի Հայաստանի հավաքականի ավագ Հենրիխ Մխիթարյանը ճանաչվել է երեկ երեկոյան Դոնի Ռոստովում կայացած «Ռոստով»-«Մանչեսթր Յունայթեդ» հանդիպման լավագույն խաղացող: Այս մասին տեղեկացնում է ՈւԵՖԱ-ի պաշտոնական կայքէջը:ՈւԵՖԱ-ի Եվրոպայի լիգայի մրցաշարի 1/8 եզրափակիչ առաջին խաղը ռուսաստանյան և անգլիական ակումբների միջև ավարտվեց ոչ-ոքի՝ 1:1 հաշվով, 35-րդ րոպեին «Մանչեսթր Յունայթեդ»-ից գոլի հեղինակ դարձավ Մխիթարյանը՝ Զլատան Իբրահիմովիչի փոխանցումից հետո: 53-րդ րոպեին Ալեքսանդր Բուխարովը հավասարեցրեց հանդիպման հաշիվը:Նշենք նաև, որ Մխիթարյանը խաղաց մինչև հանդիպման 67-րդ րոպեն, երբ նրան փոխարինելու դուրս եկավ Էնթոնի Մարսիալը:Հայ ֆուտբոլիստի խփած գնդակը և արտագնա խաղում ոչ-ոքին բավական մեծ շանսեր է ապահովում «Մանչեսթր Յունայթեդ»-ի համար սեփական հարկի տակ մարտի 16-ին կայանալիք պատասխան հանդիպումից առաջ:«Մանչեսթր Յունայթեդ»-ի պաշտոնական կայքէջում հրապարակված հարցազրույցում Մխիթարյանը հայտարարել է, թե հուսով է՝ իր գոլը նվեր դարձավ Ռոստովի մարզադաշտ եկած հայ երկրպագուների համար:Նշելով, որ երջանիկ է վնասվածքի պատճառով խաղեր բաց թողնելուց հետո խաղադաշտ վերադառնալու և գոլի հեղինակ դառնալու համար, նա շարունակել է․ - «Շնորհակալ եմ հայ երկրպագուներից, որ եկան սատարելու ինձ, և գուցե ես նրանց լավ նվեր մատուցեցի գոլ խփելով, ու նրանք հաճույք ստացան՝ դիտելով մեր խաղը»:Անգլիական ակումբի կայքը հաղորդում է նաև, որ «Մանչեսթր Յունայթեդ»-ի երկրպագուների հարցման արդյունքներով՝ թիմի փետրվար ամսվա լավագույն գոլ է ճանաչվել «Լեսթեր»-ին Հենրիխ Մխիթարյանի խփած գնդակը:  "
Սպորտ,Հենրիխ Մխիթարյան․ «Հիմա ես երջանիկ եմ» ," Աշխարհի ամենահայտնի ու ամենահարուստ հայերից մեկը՝ այսպես է BBC-ն բնորոշել «Մանչեսթր Յունայթեդ»-ի կիսապաշտպան Հենրիխ Մխիթարյանին, փաստելով՝ Պրեմիեր լիգա հասած ֆուտբոլիստն իր անցյալով տարբերվում է խաղընկերներից. նա մի երկրից է, որը 5 տարի շարունակ պատերազմի մեջ է եղել Ադրբեջանի հետ՝ վիճահարույց տարածքի շուրջ, նորմալ փոխհարաբերություններ չունի Թուրքիայի հետ, և 20 տարեկանում ստիպված է եղել ծառայել ազգային բանակում:«Այդ ժամանակ, երբ ես Հայաստանում էի, մենք շատ խնդիրներ ունեինք մեր հարևանների հետ, պատերազմի մեջ էինք Ադրբեջանի հետ, և մինչև հիմա էլ իրավիճակը վատ է: Հայաստանում աճելն ու ֆուտբոլիստ դառնալը մի փոքր ավելի բարդ է», - ասել է Մխիթարյանը:Բրիտանական BBC-ին տված հարցազրույցում Մխիթարյանը ընդգծել է՝ ներկայիս հաջողությունների համար երախտապարտ է նախորդ մարզչին՝ Յուրգեն Կլոպին, ում հետ երկու խաղաշրջան է անցկացրել Դորտմունդի «Բորուսիա»-ում: «Հենց նա էր, որ ինձ առաջարկեց Միկի անունը՝ Մխիթարյանի ու Հենրիխի փոխարեն», - ասել է Հայաստանի ազգային հավաքականի ավագը:«Ես շնորհակալ եմ Կլոպին, որովհետև նա ինձ ընտրեց, երբ խաղում էի Ուկրաինայում, շնորհակալ եմ, որովհետև նա շատ է աշխատել իմ անհատականության ու հոգեբանության վրա: Ես իսկապես շատ, շատ ծանր էի տանում, երբ Դորտմունդում մենք մի քանի խաղ վատ անցկացրեցինք: Կլոպը ինձ ցույց տվեց ճանապարհը: Նա միշտ աջակցում էր ինձ, ասելով՝ բոլորն են սխալվում, բոլորի մոտ են լինում վատ խաղեր, դու պետք է գլուխդ բարձր պահես», - պատմել է ֆուտբոլիստը:Մխիթարյանը նշել է՝ Կլոպի այս խորհուրդներն իրեն օգնել են նաև անգլիական ակումբում, երբ Ժոզե Մոուրինյոյի որոշմամբ շուրջ 10 շաբաթ ստիպված էր խաղին հետևել պահեստայինների նստարանից: «Հեշտ չէր», - խոստովանել է «Մանչեսթր Յունայթեդ»-ի կիսապաշտպանը՝ բացելով որոշ փակագծեր․ - «Սկզբում մենք մի քիչ... ոչ թե խնդիրներ, այլ՝ դժվարություններ ունեինք, սակայն նոյեմբերից սկսած՝ սկսեցինք հաղթել: Օրեցօր դու սկսում ես հասկանալ՝ ինչ է սպասում Մոուրինյոն քեզնից, և փորձում ես անել առավելագույնը, որ ներգրավվես այն խաղում, որ նա է ուզում տեսնել: Սակայն, անգամ այն ժամանակ, երբ ես չէի խաղում, ժպիտն իմ դեմքին էր միշտ: Որովհետև, եթե տխուր լինեի, զայրանայի, դա ինձ չէր օգնի: Ես ուղղակի համբերատար էի, սպասում էի և վստահ էի, որ իմ ժամանակը դեռ գալու է»:28-ամյա Մխիթարյանը նշել է՝ տարիներ առաջ այս վիճակից հաստատ կընկճվեր: «22-23 տարեկանում եթե գայի «Մանչեսթր Յունայթեդ», շատ խնդիրներ կունենայի, կտառապեի, կգժվեի, գուցե ընկերներիս ու հարազատներիս հետ չխոսեի, բայց հետո հասկացա, որ սա է կյանքը», - ասել է նա: - «Եթե դու ժպտաս կյանքին, կյանքն էլ քեզ կժպտա, այնպես որ, ես սկսեցի ժպտալ, շարունակեցի աշխատել, և հիմա ես երջանիկ եմ»:«Պրեմիեր լիգա տեղափոխվելը մի նոր քայլ էր Մխիթարյանի համար», - նշում է BBC-ն, փաստելով՝ նա խոսում է 6 լեզվով և Հայաստանի ամենահայտնի ֆուտբոլիստներից մեկի՝ Համլետ Մխիթարյանի որդին է, ով ևս միջազգային կարգի ֆուտբոլիստ էր և մեկն առաջիններից, որ կարողացավ հանդես գալ արտասահմանում՝ Խորհրդային Միության տարիներին:«Ես միշտ ուրախ էի նրա հետ գնալ մարզումների, նա իմ շարժիչ ուժն էր, իմ երազանքը: Երբ նա մահացավ, ես թերևս չէի զգում կորստյան իրական ազդեցությունը, սակայն գիտեի, որ նա հետևում է ինձ երկնքից և պետք է ինձնով հպարտանա», - ասել է Հենրիխ Մխիթարյանը: "
Սպորտ,ՖԻՖԱ-ն 2026-ից կտրուկ կավելացնի ֆուտբոլի աշխարհի առաջնության մասնակիցների թիվը ," 2026 թվականից սկսած ֆուտբոլի աշխարհի առաջնության մասնակիցների թիվը կտրուկ կավելանա` ներկայիս 32-ի փոխարեն հասնելով 48-ի: Այս որոշումը Ֆուտբոլի միջազգային ֆեդերացիայի` ՖԻՖԱ-ի խորհուրդը կայացրեց երեքշաբթի օրը շվեյցարական Ցյուրիխում հրավիրված նիստի ընթացքում:Ուշագրավ է, որ աշխարհի թիվ մեկ ֆուտբոլային մրցաշարի մասնակիցների թվաքանակն ավելացնելու որոշումը ՖԻՖԱ-ի ղեկավարները կայացրեցին միաձայն: Այսպիսով, ընդամենը 9 տարի անց ֆուտբոլի աշխարհի առաջնության կառուցվածքը կենթարկվի արմատական փոփոխությունների՝ չորսական թիմերից կազմված ներկայիս 8 խմբերի փոխարեն առաջնության սկզբնական փուլում 16 խումբ կձևավորվի: Դրանցում ընդգրկված կլինի երեքական հավաքական, որոնցից առաջին երկու հորիզոնականները զբաղեցրած թիմերը պայքարը կշարունակեն 1/16 եզրափակչում:Առաջնության տևողությունը թիմերի ավելացման հետևանքով չի երկարաձգվի: Ինչպես և նախկինում, աշխարհի առաջնությունը կշարունակվի մոտ մեկ ամիս: Փոխարենը, ՖԻՖԱ-ի ղեկավարությունը հույս ունի, որ առաջնության մասնակիցների թվի ավելացմամբ կազմակերպությունը հնարավորություն կստանա հավելյալ ֆինանսական միջոցներ վաստակել:The New York Times-ի տեղեկություններով` տոմսերի և հեռարձակումների իրավունքի վաճառքի հաշվին միջազգային ֆուտբոլային ֆեդերացիան ակնկալում է հավելյալ մեկ միլիարդ դոլար վաստակել: Ինչ վերաբերում է ընդլայնված առաջնության մասնակցությանն ըստ տարածաշրջանների, ապա այս նորամուծությունից գլխավորապես շահելու են Ասիայի, Աֆրիկայի և Օվկիանիայի պետությունները:Ֆուտբոլային առումով ուժեղագույն երկու տարածաշրջանները` Եվրոպան և Հարավային Ամերիկան, առաջնությունում 22 հավաքական կներկայացնեն, իսկ Ասիան և Աֆրիկան միասին՝ 16: Երաշխավորված մեկ տեղ կունենա նաև ֆուտբոլային հարուստ ավանդույթներից զուրկ Օվկիանիան:Նորամուծության քննադատները նշում են, որ ընդլայնված առաջնությանը մասնակցելու իրավունք են ստանալու ՖԻՖԱ-ի անդամ 200 պետությունների գրեթե մեկ քառորդը, ինչը անխուսափելիորեն նվազեցնելու է առաջնության դիտարժանությունը:Առաջիկա երկու` 2018-ին Ռուսաստանում և 2022 թվականին Քաթարում կայանալիք աշխարհի առաջնությունները, սակայն, կանցկացվեն հին մրցակարգով` 32 թիմերի մասնակցությամբ:Ինչ վերաբերում է 2026 թվականի մրցաշարին, ապա դրա անցկացման վայրը միջազգային ֆուտբոլային ֆեդերացիան դեռ չի որոշել: Հավակնորդների նախնական շրջանակը, սակայն, արդեն իսկ ուրվագծվել է՝ համատեղ հայտեր են ներկայացրել Չինաստանն ու Հնդկաստանը, ինչպես նաև հարավամերիկյան չորս պետություններ` Էկվադորը, Բոլիվիան, Պերուն և Պարագվայը: 2026 թվականի աշխարհի առաջնության կազմակերպման հավակնորդների թվում են նաև Կանադան և Նոր Զելանդիան: "
Սպորտ,Սպորտի անկուսակցական նախարարն վրդովվեցրեցին լրագրողների հարցերը կուսակցությունների մասին," Սպորտի և երիտասարդության հարցերի նախարարը դեռ չի որոշել՝ կհետևի՞ արդյոք մյուս նախարարի օրինակին՝ անդամակցելով Հանրապետական կուսակցությանը։ Այս մասին Հրաչյա Ռոստոմյանը նշեց իր պաշտոնավարման 100 օրը ամփոփող ասուլիսի ժամանակ։Անկուսակցական նախարարին վրդովվեցրեցին լրագրողների հարցերը կուսակցությունների մասին։«Եկեք վերջ տանք այս հարցերին, սպորտը ապաքաղաքական ոլորտ է», - հորդորեց Ռոստոմյանը:Լրագրողները նախարարից հետաքրքրվում են՝ արդյոք վարչապետը ճիշտ կընկալի իր ասածը։ Վարչապետ Կարեն Կարապետյանի անդամակցությունից հետո 5 նախարար համալրեց իշխող կուսակցության շարքերը։«Ինձ թվում է՝ պարոն վարչապետին որ հարցնեք՝ ինքը կարող է անկեղծ ասի», - նշեց նա:«Ազատությունը» Ռոստոմյանից հետաքրքրվեց՝ Հանրապետականին անդամակցելու հարցում իր դանդաղկոտությունը պայմանավորվա՞ծ է արդյոք Գագիկ Ծառուկյանի՝ քաղաքականություն վերադառնալու հնարավորությամբ, արդյո՞ք իր նախապատվությունը կկանգնի ԲՀԿ-ի վրա։ Բացի սպորտի նախարար լինելուց Ռոստոմյանը նաև ՀԱՕԿ գլխավոր քարտուղարն է։«Մենք պարոն Ծառուկյանի հետ քաղաքական հարց չենք քննարկել: Մեր հանդիպումների ընթացքում բացառապես սպորտային հարցեր են և նեղ անձնական», - նշեց նախարարը ու հետաքրքրվեց․ - «Ինչո՞ւ, պարոն Ծառուկյանը ԲՀԿ է վերադարձե՞լ»:Այլ հարցերի շարքին էր պատկանում Հրաչյա Ռոստոմյանի և Ֆուտբոլի ֆեդերացիայի նախագահ Ռուբեն Հայրապետյանի հեռակա կոնֆլիկտը։ Նախարարի այն խոսքից հետո, որ ինքը պատրաստվում է որակյալ ֆուտբոլային մասնագետներով համալրել թիմը, Հայրապետյանը նրան խորհուրդ էր տվել զբաղվել ատամնաբուժությամբ։ Նախարարից հետաքրքրվեցինք՝ ի՞նչն է պատճառը, որ իր և Հայրապետյանի ջուրը մեկ առվով չի հոսում։«Ջրեր չունենք, որ մի առվով գնան: Ինքն ա ջրի բիզնես անում, ես ջրի բիզնես չունեմ, որ մի առվով գնա կամ չգնա: Դա՝ մեկ: Ես իմ գործընթացը և իմ իրավունքները լավ գիտեմ, և ես շարունակելու եմ իմ ասած բոլոր խոսքերը, որ ասել եմ Ֆուտբոլի ֆեդերացիայի վերաբերյալ՝ դա տանել առաջ», - պատասխանեց Ռոստոմյանը:Ճշտող հարցին՝ հանդիպե՞լ է արդյոք Ռուբեն Հայրապետյանի հետ՝ քննարկելու, թե ինչպես կարող է նախարարությունը աջակցել ֆուտբոլին, նախարարն ասաց՝ ոչ, ցանկություն չունի:Հասնելով արդեն սպորտին՝ Ռոստոմյանը խոսեց 2016-ից, այն բնորոշելով որպես օլիմպիական ձեռքբերումների տարի։ Հիշեցմանը, թե նախկին չեմպիոններից 2-ը՝ ծանրամարտիկներ Տիգրան Մարտիրոսյանը և Հռիփսիմե Խուրշուդյանը արգելված խթանիչների օգտագործման պատճառով պետք է ետ վերադարձնեն օլիմպիական մեդալները, նախարարը պատասխանեց․ - «Մենք հանձնաժողով ենք ստեղծել, որը կպարզի, թե ինչպես և ովքեր են մեղավոր, որ այդ դեղը հայտնվել է մեր սպորտսմենների օրգանիզմի մեջ: Իհարկե, ցավում ենք, որ պետք է վերադարձնենք, բայց միջազգային օլիմպիական օրենքին մենք դեմ չենք գնա»:Սա, ըստ Ռոստոմյանի, վնաս չի հասցնի հայ ծանրորդների վարկանիշին և չի վտանգի հաջորդ օլիմպիադային նրանց մասնակցությունը։ Ռոստմյանը նաև նշեց, որ ոսկե մեդալակիր Արթուր Ալեքսանյանի դպրոցը, որտեղ վերջինս մարզվել է, շուտով կվերանորոգվի: Նախագիծը, նախարարի խոսքով, գրեթե պատրաստ է, մնում է Գյումրիում շինարարության համար անհրաժեշտ եղանակային պայմաններ լինեն։«Ապրիլին սկսելու ենք», - վստահեցրեց Ռոստոմյանը:Նշենք, որ 2006 թվականից ի վեր խիստ անմխիթար պայմաններում գտնվող դպրոցի վերանորոգման նախագծեր են կազմվել, նախագիծ-նախահաշիվ է ներկայացվել, սակայն այդպես էլ բյուջեից ֆինանսական հատկացումներ չեն արվել: "
Սպորտ,Ժոզե Մոուրինյոն «ֆանտաստիկ» է որակել Մխիթարյանի գոլը," Ամիսներ շարունակ խաղադաշտ դուրս գալու իր հնարավորությանը սպասող Հենրիխ Մխիաթարյանից ընդամենը երկու շաբաթ պահանջվեց՝ պրեմիեր լիգայում առաջին գոլը խփելու և մեկը մյուսի ետևից հանդիպումների լավագույն ֆուտբոլիստ ճանաչվելու համար:Երեկ` Տոտենհեմի հետ խաղում Հենրիխի հաղթական գոլից հետո «Օլդ Թրաֆորդ»-ը (Մանչեսթրի հայտնի մարզադաշտերից) արդեն «օ Մխիթարյան» էր երգում, իսկ երբ վնասվածքից հետո նրան պատգարակով դուրս բերեցին խաղադաշտից՝ հոտնկայս ծափահարում:«Հենրիխի վնասվածքը լուրջ չէ»,- խաղից հետո շտապեց երկրպագուներին հանգստացնել Յունայթեդի մարզիչը: Եվ եթե նախորդ խաղերին 27-ամյա հայազգի կիսապաշտպանը լավագույն խաղացող էր ճանաչվում «Մանչեսթր Յունայթեդ»- ի բազմահազար երկրպագուների կողմից, ապա երեկ նրանց միացավ նաև պահանջկոտ Ժոզե Մոուրինյոն՝ «ֆանտաստիկ» որակելով Մխիթարյանի գոլը:«Ես մտավախություն ունեի, բայց վնասվածքը լուրջ չէ, վտանգավոր բան չկա: Ես հուսով եմ՝ մեկ շաբաթից Մխիթարյանը կրկին խաղադաշտ դուրս կգա: Նա հաղթահարեց ավելի լավը դառնալու նշաձողը և հիմա տալիս է խաղին այն, ինչ ես ակնկալում եմ հարձակողական թևի խաղացողներից»,- ասաց մարզիչը:Sky Sports-ի հետ զրույցւոմ Մոուրինյոն ավելի հեռուն է գնացել և հորդորել «Մանչեսթր Յունայթեդ»-ի խաղացողներին՝ օրինակ վերցնել երևակայությամբ ու տեխնիկայով աչքի ընկնող Մխիթարյանից: «Նա հատեց գիծը, որը մյուսները դեռ պետք է անեն, կուզեի, որ նույնը անեին նաև թիմի որոշ հարձակվող ֆուտբոլիստներ: Մխիթարյանն անընդհատ աշխատում ու աշխատում է իր վրա՝ ոչ միայն գոլային պահ ստեղծելով, այլև պաշտպանությանը մասնակցելով»,- շարունակել է մարզիչը:Ինքը՝ վնասվածքով, բայց հաղթականորեն խաղադաշտից դուրս եկած Մխիթարյանը հանդիպումից հետո «Թվիթեր»-ում գրել է՝ «Անհավատալի թիմային հաղթանակ էր: Առաջին գոլս «Օլդ Թրաֆորդ»-ում նվիրում եմ աշխարհում «Մանչեսթր Յունայթեդ»-ի բոլոր երկրպագուներին: Շնորհակալություն ձեզ՝ հաղորդագրությունների և աջակցության համար: Սիրում եմ ձեզ»:Ի դեպ, Մանյուի ֆեյսուբուքյան էջում երեկվանից գրեթե բոլոր գրառումները հենց Մխիթարյանին են նվիված: «Արդեն չորրորդ անգամն է՝ նրան է տրվում հանդիպման լավագույն խաղացողի տիտղոսը, չեմ զարմանա, եթե Մխիթարյանը նաև այս խաղաշրջանի թիվ մեկը դառնա»,- գրել է երկրպագուներից մեկը: «Ու՞մ է պետք Մեսսին, եթե կա Մխիթարյանը»,- հարց է տվել մեկ ուրիշը:Յունայթեդի նակին մարզիչ, բրիտանական ֆուտբոլի ամենահայտնի մեկնաբաններից Ռոն Ատկինսոնն էլ պնդել է՝ «Մխիթարյանի գոլը բարձրակարգ վարպետության օրինակ էր: Երբ Մխիթարյանը մտավ տուգանային հրապարակ, պաշտպանները նետվեցին նրա ուղղությամբ, սակայն, Հենրիխն առանց խուճապի կողմնորոշվեց ու այնպիսի հզոր հարվածով դարպասը մխրճեց գնդակը, որ հինգ դարպասապահ էլ չէին կարող փրկել»: "
Սպորտ,Հենրիխ Մխիթարյանը խփեց իր առաջին գոլը Պրեմիեր լիգայում," Հենրիխ Մխիթարյանի գոլի շնորհիվ Ֆուտբոլի Անգլիայի առաջնության 15-րդ տուրում «Մանչեսթր Յունայթեդ»-ը սեփական հարկի տակ 1:0 հաշվով հաղթանակ տոնեց «Տոտենհեմ»-ի դեմ խաղում: Սա Մխիթարյանի երկրորդ գոլն էր «Մանչեսթր Յունայթեդ»-ի կազմում և առաջինը՝ Պրեմիեր լիգայում:Խաղավարտին Մխիթարյանը վնասվածք ստացավ և նրան պատգարակով հեռացրեցին խաղի դաշտից, այդուհանդերձ՝ Հայաստանի հավաքականի ավագը ճանաչվեց հանդիպման լավագույն խաղացող:«Կարծում եմ՝ նա մյուս խաղին չի մասնակցի, բայց կարծես թե ոչ մի վտանգավոր բան չկա, վիրահատության կարիք չկա: Հուսանք, որ մինչև դեկտեմբերի 26-ը Միկին շարք կվերադառնա», - խաղից հետո հայտարարել է «Մանչեսթր Յունայթեդի» մարզիչ Ժոզե Մոուրինյոն: "
Սպորտ,Մոուրինյոն մեղադրվում է հարկերից խուսափելու մեջ," «Մանչեսթեր Յունայթեդի» ավագ մարզիչ Ժոզե Մոուրինյոն մեղադրվում է հարկերից խուսափելու մեջ․ Մեծ Բրիտանիայի իշխանությունները մտադիր են ուսումնասիրել այդ հարցը: Այս մասին «Սանդեյ Թայմզին» տված հարցազրույցում ասել է Բրիտանիայի խորհրդարանի ֆինանսական հանձնաժողովի ղեկավարը: Չի բացառվում, որ հանձնաժողովը արդեն իսկ այս շաբաթվա ընթացքում նիստ անցկացնի՝ հրավիրելով նաև Հարկային տեսչության ղեկավարին: Մինչ այդ լսումները հարկային մարմինները ասել են, թե կոնկրետ անձանց վերաբերյալ կոնկրետ գործերը մեկնաբանելը իրենց կանոնների մեջ չի մտնում, բայց շատ լուրջ են վերաբերվում հարկերից խուսափելու բոլոր հայտարարություններին և միշտ ուսումնասիրում են դրանք:«ԲիԲիՍիի» փոխանցմամբ, եվրոպական կիրակնօրյա մի շարք թերթեր, այդ թվում՝ «Սանդեյ Թայմզը», իրենց հրապարակումներում նոր մեղադրանքներ են հնչեցրել Մոուրինյոյի և մի քանի այլ ճանաչված ֆուտբոլիստների և մարզիչների հասցեին: Ըստ բացահայտված փաստաթղթերի, Մոուրինյոն 10 միլիոն ֆունտ սթերլինգ է դրել բրիտանական Վիրջինյան կղզիների օֆշորային գոտում գրանցված ընկերությունների հաշիվների վրա՝ այդպիսով խուսափելով հարկային վճարումներից:Ըստ հրապարակումների, 2004-ից 2007 թթ․, երբ նա «Չելսի» ֆուտբոլային թիմի ավագ մարզիչն էր և 2010-ից 2013թթ․, երբ նա մարզում էր Մադրիդի «Ռեալը», Մոուրինյոն օգտագործել է օֆշորային ընկերությունների բարդ ցանցերը և հարկեր չի մուծել Իսպանիային և Մեծ Բրիտանիային: «Ռեալի» աստղ Ռոնալդուի և Ժոզե Մոուրինյոյի դեմ մեղադրանքները հիմնվում են նաև նախկինում հրապարակված նյութերի վրա:«Հետաքննող լրագրողների միջազգային կոնսորցիումը» հայտարարել է, որ առաջիկա շաբաթների ընթացքում մտադիր են հոդվածների մի ամբողջ շարք հրապարակել մեկ ընդհանուր վերնագրով՝ «Ֆուտբոլային արտահոսք»:   "
Սպորտ,Մխիթարյանը կրկին ճանաչվել է «հանդիպման լավագույն ֆուտբոլիստ»," ««Վեսթ Հեմի» հետ 4:1 հաշվով ավարտված խաղից հետո «կարմիրները» ստացան Անգլիական լիգայի գավաթի կիսաեզրափակիչ դուրս գալու ուղեգիր, իսկ թիմի մարզիչ Ժոզե Մոուրինյոն՝ հստակ կարգադրություն երկրպագուների կողմից՝ այլևս երբեք Մխիթարյանին չթողնել պահեստայինների նստարանին», - գրում են բրիտանացի մարզական մեկնաբանները:«Տպավորված եմ մեր թիմի խաղով, տպավորված եմ իմ խաղով», - հանդիպումից հետո «Մանչեսթրի» պաշտոնական կայքին ասել է 27-ամյա ֆոտբոլիստը՝ հավելելով․ - «Մենք ցուցադրեցինք մեր լավագույն որակները, և պետք է նույն ոգով պատրաստվենք հաջորդ հանդիպմանը»:

Մխիթարյանի խաղից ակնհայտորեն գոհ էր նաև պահանջկոտ ժոզե Մոուրինյոն, ով մինչև օրս շարունակ պնդում է,ր թե ամռանը Դորտմունդի «Բորուսիա»-ից «Մանչեսթր» տեղախփոված կիսապաշտպանը դեռ պետք է աշխատի իր վրա՝ Պրեմիեր լիգայի չափանիշներին համապատասխանելու համար:Երեկ, սակայն, նա չէր թաքցնում ոգևորությունը․ - «Ես այնքան ուրախ եմ։ Այսօրվա խաղը Պրեմիեր լիգայի թիմի հետ էր, Պրեմիեր լիգայի որակներ ունեցող թիմի հետ, և այս հաղթանակը Մխիթարյանի առաջընթացի վկայությունն է: «Ֆեյենորդ»-ի հետ խաղից հետո կարող էինք ասել, թե դա այլ մակարդակի ֆուտբոլ էր։ Բայց այսօր հստակ ու տիպիկ Պրեմիեր լիգայի թիմ էր, և Միկին կարողացավ այսպիսի խաղ ցույց տալ։ Մենք գիտեինք ինչու ենք գնել նրան Դորտմունդից, սպասում էինք, որ նա ընտելանա, ինչը կարծես արդեն տեղի է ունենում»:Հեղինակավոր Էս-Փի-Էն-Սի-ի ֆուտբոլային հավելվածի մեկնաբանները, մինչդեռ, երեկվա խաղից հետո արդեն կասկածի տակ են դնում Մոուրինյոյի կոշտ ռազմավարությունը Մխիթրայանի հանդեպ: «Հարց է՝ Հենրիխին ամիսներ շարունակ պահեստայինների նստարանին թողնելու նրա որոշո՞ւմն է արդյունքներ տալիս, թե՞ իրականում «Մանչեսթրի» մարզիչը սխալ էր, երբ այն ժամանակ չէր վստահում հայ կիսապատպանին: Անշուշտ, Մոուրինյոն կպնդի, որ ինքն էր ճիշտ, և որ Մխիթարյանին պետք էր ժամանակ տալ: Սակայն փաստը մնում է փաստ, որ անցած շաբաթ «Ֆեյենորդի», երեկ «Վեսթ Հեմի» դեմ խաղում Մխիրթայանը անգերազանցելի էր», - ընդգծում է կայքը: «Ֆուտբոլ 365»-ն առավել հեռուն է գնում՝ պնդելով, թե Մոուրինյոն Մխիթարյանի հարցում համոզիչ ու անկեղծ չէր․ - «Նրա ինքնավստահությունն ու փոխանցումների կարողությունը երեկ անթերի էին: Մխիթարյանն աջակցեց երկու գոլերի, ստեղծեց գոլային 7 հնարավորություն՝ ճանաչվելով լավագույնը հանդիպման ավարտին», - գրում է մարզական մեկնաբանը՝ ընդգծելով․ - «Ես չեմ ամաչի, եթե կամակոր երեխայի նման ոտքս շարունակ խփեմ գետնին՝ պահանջելով, որ Մխիթարյանին այսուհետ առավել հաճախ տրվի դաշտ դուրս գալու հնարավորություն Պրեմիեր լիգայում»:«Եվրոսպորտ»-ն ամփոփում է․ - «Մխիթարյանը կրկին խաղաց արագությամբ, ոգևորությամբ, վստահ ու վառ երևակայությամբ»: Բրիտանացի հայտնի մարզական մեկնաբան Լայամ Քանինգը երեկվա խաղից հետո Թվիթերում գրել է․ - «Ամբողջ օրը կարող եմ անցկացնել՝ նայելով, թե ինչպես է Մխիթարյանը խաղում․ միշտ հստակ գիտի՝ երբ պետք փոխանցում անել, գնդակը վարելու նուրբ տեխնիկա ունի և շատ խելացի է»: "
Սպորտ,«Մխիթարյանն արդեն պետք է վճռորոշ դեր ունենա Մոուրինյոյի ծրագրերում»," «Ավելի քան երկու ամիս պահեստայինների նստարանին անցկացնելուց հետո՝ երեկ, Մխիթարյանը փայլեց «Ֆեյենորդ»-ի հետ խաղում, ցույց տալով՝ ինչ էր պակասում «Մանչեսթր Յունայթեդ»-ին այսքան ժամանակ», - այսօր գրել են բրիտանական պարբերականները: Թեև 4:0 հաշվով ավարտված խաղում Մխիթարյանն ինքը գոլի հեղինակ չդարձավ, երկրպագուները հենց նրան տվեցին հանդիպման լավագույն խաղացողի տիտղոսը՝ «Մանչեսթր Յունայթեդ»-ի թվիթերյան էջում անցկացված քվեարկությամբ:«Առավել քան երջանիկ եմ հաղթանակի համար», - Թվիթերում գրել է Հենրիխ Մխիթարյանը, խաղից հետո տված հարցազրույցում էլ խոստովանել՝ ջանք չի խնայել հաղթանակի համար և հույս ունի, որ երեկվա խաղը նոր սկիզբ կդառնա իր համար:«Շատ դժվար էր հետևել թիմի խաղին կողքից, բայց պետք է համբերատար լինել, քրտնաջան աշխատել ու փորձել օգտագործել յուրաքանչյուր հնարավորություն», - ասել է հայ ֆուտբոլիստը:Ամռանը Դորտմունդի «Բորուսիա»-ից անգլիական հեղինակավոր ակումբ տեղափոխվելուց հետո Մխիթարյանը երեկ ընդամենը երկրորդ անգամ էր հանդես գալիս «Յունայթեդ»-ի մեկնարկային կազմում:Թիմի մարզիչ Ժոզե Մոուրինյոն շարունակ պնդում էր, թե 27-ամյա Մխիթարյանը դեռ պետք է աշխատի իր վրա՝ անգլիական ֆուտբոլին ու Պրեմիեր լիգայի չափանիշներին ընտելանալու համար: Մոուրինյոյի երեկվա հարցազրույցներից դատելով, սակայն, կարելի է պնդել, որ առաջիկայում Մխիթարյանին առավել հաճախ կտեսնենք խաղադաշտում՝ գրում են մարզական մեկնաբանները:«Նա արժանի էր այն լավ վերաբերմունքին, որ ստացավ երկրպագուների կողմից, շատ լավ խաղաց: Մխիթարյանը շարունակ կատարելագործվում է: Սակայն, եկավ մի պահ, երբ զգացվեց՝ իսկապես հոգնել է, և ես որոշեցի, որ ճիշտ կլինի հանգիստ տալ նրան և վերադարձնել առավել լավ մարզավիճակում: Սա կարևոր էր հենց իր ինքնավստահության համար, և հիմա Մխիթարյանը պետք է փորձի այսպես խաղալ նաև Պրեմիեր լիգայում», - հայտարարել է մարզիչը՝ պնդելով․ - «Ի տարբերություն եվրոպականի, անգլիական առաջնությունը առավել կոշտ է և ագրեսիվ, ու այս հատկանիշները դեռ մի փոքր պակասում են Մխիթարյանին»: Միաժամանակ, Մոուրինյոն ընդգծել է․ - «Նա, սակայն, հրաշալի տեխնիկա ունի, փայլուն ֆուտբոլիստ է, լավ է պատկերացնում խաղը, և մենք գիտեինք՝ ինչու ենք գնում նրան Դորտմունդի «Բորուսիա»-ից:Skysports-ը մի ամբողջ հոդված է նվիրել Մխիթարյանին, փաստելով՝ նա այս խաղաշրջանի առեղծվածն էր, մեկը, ում համար վճարել էին 26 միլիոն փաունդ՝ թողնելով պահեստայինների նստարանին: «Սակայն երեկ, երբ խաղից առաջ ընթերցում էին մարզադաշտ դուրս եկող ֆուտբոլիստների անունները, Մխիթարյանն ամենաջերմ ընդունելությանն արժանացավ և ի վերջո կարմիրներին ցույց տվեց՝ ինչ էր պակասում նրանց այսքան ժամանակ», - պնդում է Skysports-ը, հավելելով՝ երկար սպասված այս հանդիպմանը Մխիթարյանը հիշեցրեց իր որակների մասին՝ ակտիվ փոխանցումներով դառնալով «Յունայթեդ»-ի կատալիզատորը:Goal.com կայքն էլ հավելում է՝ երկրորդ խաղակեսում Հենրիխ Մխիթարյանը «Մանչեսթր Յունայթեդ»-ի հարձակումների շարժիչ ուժն էր և արեց ամեն բան՝ երկրպագուների ու Մոուրինյոյի գնահատականին արժանանալու համար: Այսքան սպասելով խաղադաշտ դուրս գալու իր հնարավորությանը՝ Մխիթարյանն օգտագործեց այն ինչպես հարկն է, գրում է մեկնաբանը, ընդգծելով՝ այսքանից հետո արդեն Մխիթարյանը պետք է վճռորոշ դեր ունենա Մոուրինյոյի ծրագրերում: "
Սպորտ,«Մանչեսթր Յունայթեդ»-ի երկրպագուները Մխիթարյանին ճանաչեցին լավագույնը «Ֆեյենորդ»-ի հետ խաղում," «Մանչեսթեր Յունայթեդ»-ի երկրպագուները Հենրիխ Մխիթարյանին ճանաչել են Եվրոպայի լիգայի մրցաշարում հինգշաբթի օրը կայացած «Ֆեյենորդ»-ի հետ հանդիպման լավագույն խաղացող:Անգլիական ակումբի պաշտոնական կայքի փոխանցմամբ՝ հայ ֆուտբոլիստն ստացել է «Մանչեսթր Յունայթեդ»-ի թվիթերյան էջում անցկացված քվեարկության մասնակիցների 71 տոկոսի ձայները:Հաղորդագրությունում ընդգծվում է, որ ամռանը Դորտմունդի «Բորուսիա»-ից «Մանչեսթր Յունայթեդ» տեղափոխվելուց հետո Մխիթարյանը ընդամենը երկրորդ անգամ էր հանդես գալիս անգլիական թիմի մեկնարկային կազմում, թեև այդ ժամանակամիջոցում խաղացել է Հայաստանի հավաքականում:Մխիթարյանը նշել է, որ շատ դժվար է կողքից հետևել սեփական թիմի խաղին: Հարցին՝ կարո՞ղ է արդյոք «Ֆեյենորդ»-ի հետ հանդիպումը նոր սկիզբ դառնալ իր համար, հայ ֆուտբոլիստը պատասխանել է․ - «Հուսով եմ: Տեսնենք»:Երեկ երեկոյան կայացած հանդիպումը նիդերլանդական թիմի հետ ավարտվել է «Մանչեսթր Յունայթեդ»-ի հաղթանակով՝ 4:0 հաշվով, գոլերի հեղինակ են դարձել Ուեյն Ռունին, Խուան Մատան, Ջեսս Լինգարդը, ևս մեկ գնդակ սեփական դարպասն է ուղարկել «Ֆեյենորդ»-ի դարպասապահ Բրեդ Ջոնսը:Այս հանդիպումից հետո անգլիական ակումբը բարելավեց իր դիրքերը A խմբի մրցաշարում՝ 5 խաղից հետո 9 միավորով զբաղեցնելով երկրորդ հորիզոնականը: Խմբի առաջատար թուրքական «Ֆեներբահչե»-ն նույնքան խաղից հետո ունի 10 միավոր:  "
Սպորտ,Հռիփսիմե Խուրշուդյան․ Խթանիչներ օգտագործել եմ՝ հավասար պայքարի համար," Հայաստանի ծանրամարտի հավաքականի գլխավոր մարզիչ Փաշիկ Ալավերդյանը չի հերքում, որ ծանրորդուհի Հռիփսիմե Խուրշուդյանը դեռևս 2012 թվականի Լոնդոնի օլիմպիական խաղերին արգելված խթանիչներ է օգտագործել։Այսօր լրագրողների հետ հանդիպմանը Ալավերդյանը պնդեց՝ քանի որ այդ ժամանակ բոլորն օգտագործել էին խթանիչներ, Խուրշուդյանը ևս օգտագործել էր, որպեսզի հավասար պայքարի հնարավորություն ստանա: «Հայ մարզուհու կարգավիճակում են 40-ից ավելի մարզիկներ»,- ասաց գլխավոր մարզիչն ու հավելեց՝ «Նման դեպք եղել է, մենք համաձայնել ենք նրանց որոշման հետ, իսկ թե ինչքան ժամանակով պետք է որակազրկեն, դա կորոշի Ծանրամարտի միջազգային ֆեդերացիան։ Իսկ ֆեդերացիան դեռ ոչինչ չի արել»:Օրերս հաղորդվեց, որ 29-ամյա ծանրորդուհու անալիզների մեջ հայտնաբերվել են արգելված տուրինաբոլ և ստանոզոլ նյութերը: Թե ինչու է արգելված խթանիչներ օգտագործել, այդ հարցին ի պատասխան, մարզուհին բերեց ռուս ծանրորդուհի, աշխարհի քառակի չեմպիոն Տատյանա Կաշիրինայի օրինակը։ «Ձեր կարծիքով Կաշիրինան ոչինչ չի՞ անում։ 10 տղամարդու ուժի բան էր բարձրացնում։ Ես էլ պետք է անեմ, որ հասնեմ իր ուժին»,- ասաց Խուրշուդյանը:Նրա պնդմամբ, հավասարը հավասարի հետ պայքարի դեպքում ինքն էլի անպայման մեդալ կնվաճի՝ «Իսկ եթե իրենք օգտագործեն, ես ոչ, ապա կհայտնվեմ 30-րդ հորիզոնականներից էլ ներքև»: Ծանրամարտի հավաքականի գլխավոր մարզիչն էլ հավելեց՝ եթե ուզում ես մրցունակ լինել, մրցակիցների հետ «պետք է կռվել նրանց զենքով»։Ծանրամարտի հավաքականի մարզիչ Փաշիկ Ալավերդյանը պնդում է՝ այդ տարիներին գրեթե բոլորն են դոպինգ ընդունել։ «2008, 2004 թվականներին օլիմպիական մասնակիցների 90 տոկոսն է օգտագործել»,- լրագրողների հետ հանդիպմանն ասաց Ալավերդյանը: 2012-ի մրցումներից առաջ Խուրշուդյանը 5 անգամ ստուգում է անցել։ Հինգի դեպքում էլ արգելված միջոց չի հայտնաբերվել։ Ի՞նչն է փոխվել հիմա։ Փոխվել է համաշխարհային դոպինգային կազմակերպության հետազոտության մեթոդաբանությունը։ Պարզաբանում է Արևելյան Եվրոպայի հակադոպինգային կազմակերպության նախագահ Արեգ Հովհաննիսյանը։«Ստացվում է այնպես, որ մարզիկներն իրոք ընդունել են [խթանիչներ], բայց ընդունել են մտածելով և, փաստորեն, դոպինգ ստուգման ժամանակ 2012 և 2008 թվականներին այդ նյութերը հնարավոր չէր հայտնաբերել: Հիմա արդեն հնարավոր է»,- ասում է Արեգ Հովհաննիսյանը: Նա Հռիփսիմե Խուրշուդյանին չի արդարացնում, խթանիչն իսկապես արգելված է, մարզուհին էլ խախտել է ընդունված կանոնը։ Սակայն, վստահեցնում է՝ հայ ծանրորդուհին մեծամասնության մեջ է։ «Եթե բոլոր ծանրամարտիկներին 2008 թվականից ստուգեն, բոլորի մոտ կհայտնաբերեն այդ նյութերը, որովհետև այդ թվականներին բոլորն էին ընդունում»:Ծանրամարտի հավաքականի գլխավոր մարզիչ Փաշիկ Ալավերդյանն էլ վրդովված հարց է տալիս ՄՕԿ-ի նախագահ Թոմաս Բախին՝ «Հռիփսիկի մեդալը որ տանում են, չորրորդ տեղի անալիզը պետք ա բացեն՞, Բախը թող դրա մասին մտածի»:Համաշխարհային դոպինգային կազմակերպությունը հետազոտություն անցկացնողն է։ ՄՕԿ-ը կարող է մեդալը հետ պահանջել, ինչն էլ արել է, սակայն, մարզիկին որակազրկելու իրավունք ունի ծանրամարտի միջազգային ֆեդերացիան։ Այժմ Խուրշուդյանը ժամանակավորապես հեռացվածի կարգավիճակում է։Արեգ Հովհաննիսյանը նշում է՝ եթե մարզիկն արգելված միջոցներ է օգտագործել մրցումներից առաջ, նրան որակազրկում է սպառնում։ Բոլորովին այլ հարց է, երբ տարիներ անց է բացահայտվում մարզիկի զանցանքը։ «Թե ինչ պատիժ պետք է լինի, ոչ մի տեղ գրված չի, դրա համար էլ այսքան երկար ձգվում ա»:Քանի դեռ ծանրամարտի միջազգային ֆեդերացիան Խուրշուդյանին որակազրկելու որոշում չի կայացրել, մեր 29-ամյա ծանրամարտիկը շարունակելու է մարզումները։ 2017-ին նախատեսվում է գումարել համաշխարհային հակադոպինգային կոնգրես և սահամնել հստակ պատժամիջոցներ՝ դոպինգ օգտագործած մարզիկին տարիներ անց հայտնաբերելու դեպքում։ "
Սպորտ,Մոուրինյոն խոստանում է՝ Մխիթարյանը վաղը կմասնակցի «Ֆեյենորդ»-ի հետ խաղին ," «Մանչեսթր Յունայթեդ»-ի գլխավոր մարզիչ Ժոզե Մոուրինյոն ասել է, որ Եվրոպայի լիգայի մրցաշարում հոլանդական «Ֆեյենորդ»-ի հետ վաղը կայանալիք հանդիպմանը խաղադաշտ դուրս կբերի Հենրիխ Մխիթարյանին:Պատասխանելով լրագրողի հարցին, թե Մխիթարյանը արդյոք շուտով խաղադաշտ դուրս կգա, Մոուրինյոն ասել է․ - «Այո, ես նրան ասել եմ, որ նա կմասնակցի «Ֆեյենորդ»-ի հետ խաղին: Նա պատրաստվում է»:Մխիթարյանի վիճակի մասին Մոուրինյոն ասել է, որ, իհարկե, նա ուրախ չէ, բայց իր հիասթափությունը հաղթահարում է ճիշտ ճանապարհով՝ «փակ է պահում բերանը և շատ աշխատում»:Մխիթարյանը չէր մասնակցել նաև շաբաթ օրը տեղի ունեցած «Մանչեսթր Յունայթեդ» - «Արսենալ» խաղին, որն ավարտվեց ոչ-ոքի՝ 1:1 հաշվով:Մոուրինյոն փոխանցել է, թե հանդիպումից հետո Մխիթարյանին ասել է, որ «այդ խաղը նրա համար չէր»: «Չեմ կարծում, թե նա պետք է 10-20 րոպեով փոխարինման դուրս գա: Ես նրան ասացի՝ «քեզ լավ խաղ է պետք, որտեղ դուրս կգաս հիմնական կազմում՝ եթե ոչ սկզբից, ապա առնվազն երկրորդ խաղակեսում», - Մոուրինյոյի այս խոսքերը մեջբերված են «Մանչեսթր Յունայթեդ» ակումբի ինտերնետային կայքում:Մարզիչն ասել է, թե Մխիթարյանին խանգարում է կողմնակի ճնշումը, մեծ ուշադրությունը, և որ նա պետք է կարողանա ձերբազատվել դրանցից, որպեսզի կարողանա ցույց տալ իր ունակությունները:Նշենք, որ ամառային տրանսֆերի ընթացքում «Մանչեսթր Յունայթեդ»-ը Դորտմունդի «Բորուսիա»-ից Մխիթարյանին ձեռք է բերել 26 միլիոն ֆունտ ստեռլինգով, սակայն ընթացիկ առաջնությունում Մխիթարյանը ընդամենը 4 անգամ է դուրս եկել խաղադաշտ:Ինչ վերաբերում է Եվրոպայի լիգայի մրցաշարի հանդիպմանը, ապա թիմերի առաջին խաղում Ռոտերդամում «Ֆեյենորդ»-ը 1:0 հաշվով հաղթել է «Մանչեսթր Յունայթեդ»-ին, հինգշաբթի օրը պատասխան հանդիպումն է Մանչեսթրում: Եվրոպայի լիգայի մրցաշարի A խմբում «Մանչեսթր Յունայթեդ»-ը երրորդ տեղում է, սակայն թիմերին մեկ միավոր է բաժանում, ու «Ֆեյենորդ»-ից առաջ անցնելու համար «Մանչեսթր Յունայթեդ»-ին հաղթանակ է անհրաժեշտ:  "
Սպորտ,"Երկար սպասված հաղթանակ, երկրպագուներն ավելին են պահանջում"," Երեք տարվա դադարից հետո երեկ կեսգիշերին մոտ ֆուտբոլասերները Երևանի փողոցներում կրկին հաղթանակ էին տոնում: Աշխարհի 2018 թվականի առաջնության նախընտրական փուլի 4-րդ հանդիպմանը Հայաստանի ֆուտբոլի ազգային հավաքականը Վազգեն Սարգսյանի անվան հանրապետական մարզադաշտում 3-2 հաշվով հաղթանակ տարավ Մոնտենեգրոյի ընտրանու դեմ: Չնայած ընտրական փուլի նախորդ երեք խաղերում կրած պարտություններին՝ երկրպագուները սպասում էին հաղթանակի՝ «Միշտ էլ սպասում ենք հաղթանակի», «Սպասում էինք, հուսով էինք», «Հոյակապ էր, միայն հաղթանակ էի սպասում»:Առաջին խաղակեսը Հայաստանի ընտրանու համար հաջող չստացվեց, ընդամենը երկու րոպեի ընթացքում հյուրերը կարողացան երկու գոլ խփել: Երկրորդ խաղակեսում, սակայն, Հայաստանի հավաքականը տպավորիչ վերադարձ արձանագրեց՝ 50-րդ րոպեին Արտակ Գրիգորյանի գոլը կրճատեց հաշվի տարբերությունը, Վարազդատ Հարոյանը 74-րդ րոպեին հավասարեցրեց այն, իսկ արդեն ավելացված ժամանակում, խաղի ավարտից վայրկյաններ առաջ, Գևորգ Ղազարյանը մոտ 25 մետր հեռավորությունից խփեց հաղթական գնդակը:Ենթախմբի առաջատարներից մեկը հանդիսացող՝ Մոնտենեգրոյի հավաքականի դեմ խաղն առաջինն էր, որ Հայաստանի ընտրանին անցկացրեց գլխավոր մարզիչ Արթուր Պետրոսյանի ղեկավարությամբ: Հետխաղային ասուլիսում Գյումրիի «Շիրակի» և Հայաստանի հավաքականի նախկին անվանի ֆուտբոլիստն ասաց, որ նույնիսկ 2 գոլի տարբերությամբ պարտվելիս էլ թիմում հոգեբանական վիճակը նորմալ էր: «Շատ հանգիստ մթնոլորտ էր, տղաների ասացի՝ դեռ ոչինչ կորած չէ: Կարծում եմ այդ «երկու-զրոն» ավելի ուժ տվեց մեզ, որպեսզի տղաներն անկաշկանդ երկրորդ խաղակեսը խաղային, որովհետև արդեն կորցնելու բան չունեինք: Կարծում եմ հենց դա որոշիչ դեր ունեցավ: Շատ գոհ եմ տղաների կատարած աշխատանքից»,- ասաց Արթուր Պետրոսյանը:Հարցին՝ արդյո՞ք այս հաղթանակից հետո հավաքականը չի հավակնի աշխարհի գավաթի խմբային փուլ դուրս գալուն, Պետրոսյանը պատասխանեց՝ «Առաջին մամուլի ասուլիսին ինձ հարց տվեցին՝ ի՞նչ է պատահելու, որ դուք հրաժարական տաք: Էսօր արդեն խոսում ենք աշխարհի առաջնությանը խմբից դուրս գալու մասին: Իհարկե՝ պետք է համեստ մնալ ու քայլ առ քայլ առաջ գնալ»:Երկրպագուները, որոնց գործադրած ճնշման պատճառով էլ, ըստ ֆեդերացիայի ղեկավարի՝ հրաժարական էր տվել հավաքականի նախորդ մարզիչը, «Ազատության» հետ զրույցում Արթուր Պետրոսյանի գործողությունները դրական էին գնահատում: «Սպասում ենք նորանոր հաղթանակներ, էսքանով չենք հանգստանում, 3 միավոր 4 խաղում՝ սա հերոսություն չէր, մյուս խաղերում էլ պիտի հաղթենք, որ դրական արդյունք լինի»,- ասաց երկրպագուներից մեկը: Երեկվա հաղթանակով Հայաստանի ֆուտբոլի հավաքականը աշխարհի առաջնության ընտրական փուլում վաստակեց առաջին 3 միավորը և այժմ զբաղեցնում է E խմբի նախավերջին՝ 5-րդ հորիզոնականը։ Խմբի առաջատարներն են Լեհաստանի և Մոնտենեգրոյի հավաքականները: Հայաստանի ֆուտբոլային ընտրանու հաջորդ պաշտոնական հանդիպումը տեղի կունենա 2017-ի մարտին: Երևանում կհուրընկալվի խմբի հետնապահ՝ Ղազախստանի հավաքականը: "
Սպորտ,Հայաստանի հավաքականը վերջին վայրկյաններին խփած գոլով հաղթանակ տարավ Չեռնոգորիայի դեմ խաղում," Ֆուտբոլի աշխարհի 2018 թվականի առաջնության ընտրական մրցաշարի 4-րդ տուրում ուրբաթ երեկոյան Հայաստանի հավաքականը Երևանի Վազգեն Սարգսյանի անվան Հանրապետական մարզադաշտում 3:2 հաշվով տպավորիչ հաղթանակ տարավ E խմբի առաջատար Չեռնոգորիայի նկատմամբ:Առաջին խաղակեսի 36-րդ և 38-րդ րոպեներին հյուրերը երկու անգամ գրավեցին Հայաստանի հավաքականի դարպասը: Երկրորդ խաղակեսում, սակայն, Հայաստանի հավաքականը տպավորիչ վերադարձ արձանագրեց. 50-րդ րոպեին Արտակ Գրիգորյանի գոլով մեր հավաքականը կրճատեց հաշվի տարբերությունը, Վարազդատ Հարոյանը 74-րդ րոպեին հավասարեցրեց այն, իսկ արդեն ավելացված ժամանակում, խաղի ավարտից վայրկյաններ առաջ Գևորգ Ղազարյանը մոտ 25 մետր հեռավորությունից խփեց հաղթական գնդակը:Ընդ որում, սա ոչ միայն Հայաստանի հավաքականի առաջին հաղթանակն էր ընտրական մրցաշարում, այլ նաև հավաքականի նոր մարզչի` Արթուր Պետրոսյանի ղեկավարությամբ առաջին խաղն էր:Պետրոսյանը, հիշեցնենք, խոստացել էր՝ «փոփոխությունն ուրբաթ օրը՝ ամսի 11-ին կտեսնեք»։ «Ես վստահ եմ, որ մենք կարող ենք հաջողություն ունենալ», - նոյեմբերի 3-ի ասուլիսի ժամանակ ասել էր Հայաստանի ազգային հավաքականի նորանշանակ գլխավոր մարզիչը։ "
Սպորտ,"Հենրիխ Մխիթարյան․ «Եթե հիմա հանձնվեմ, ամեն ինչ կարող է ջուրն ընկնել»"," Հայաստանի ֆուտբոլի հավաքականի ավագ, «Մանչեսթր Յունայթեդ»-ի կիսապաշտպան Հենրիխ Մխիթարյանը երկարատև դադարից հետո այսօր Երևանում լրագրողների հետ հանդիպմանը մեկնաբանեց հիշյալ ակումբի կազմում իր՝ քիչ խաղաժամանակ ստանալը, ասելով՝ ոչինչ չի կարող խանգարել իրականացնել երազանքս, եթե հիմա հանձնվեմ՝ ամեն ինչ կարող է ջուրն ընկնել:«Դա խոչընդոտ չի կարող հանդիսանալ, որովհետև շատ երկար ճանապարհ եմ անցել, որպեսզի հասնեմ այնտեղ: Կարծում եմ՝ ոչինչ չի կարող ինձ խանգարել՝ իրականացնել իմ երազանքը, քանի որ՝ եթե այս պարագայում հանձնվեմ, կարող է ամեն ինչ ջուրն ընկնել: Դրա համար փորձում եմ իմ մեջ ուժ գտնել և ոչ թե համակերպվել, այլ պայքարել»,- ասաց Մխիթարյանը:Շուրջ չորս ամիս առաջ անգլիական «Մանչեսթր Յունայթեդ» տեղափոխված հայ ֆուտբոլիստը մինչ օրս այդ թիմի կազմում ընդամենը 6 անգամ է խաղադաշտ դուրս եկել: Ակումբի գլխավոր մարզիչ Ժոզե Մոուրինյոն հայտարարել էր, որ Մխիթարյանը պետք է խաղադաշտում անի ավելին՝ թիմի հիմնական կազմում մշտական տեղ ունենալու համար:Մխիթարյանն այժմ Հայաստանում է՝ երկու օրից աշխարհի 2018 թվականի առաջնության նախընտրական փուլում Մոնտենեգրոյի հավաքականի հետ խաղին մասնակցելու համար: «Ամեն ինչ անելու եմ, որ Հայաստանի հավաքականին օգտակար լինեմ, քանի որ գիտեմ՝ սպասելիքները շատ մեծ են»,- շարունակեց հայկական ֆուտբոլի առաջատարը:Նա անդադարձավ նաև օրեր առաջ Հայաստանի ֆուտբոլի ազգային հավաքականի գլխավոր մարզչի պաշտոնում Արթուր Պետրոսյանի նշանակմանը, ընդգծելով, որ իր համար Պետրոսյանը հայկական ֆուտբոլում լավագույններից է եղել, եթե ոչ լավագույնը: «Միշտ աջակցություն եմ ստացել նրանից երբ դեռ փոքր էի: Կարող եմ ասել, որ սկսելով նրա հետ աշխատել այս օրերին, շատ մեծ տպավորոթյուն ունեմ, քանի որ ունի շատ մեծ գիտելիքներ, լավ է հասկանում ֆուտբոլը: Կարծում եմ՝ միասին կարող ենք լավ հաջողությունների հասնել: Ինձ համար միշտ պատիվ է՝ աշխատել այդպիսի մասնագետների հետ»,- գնահատեց Հենրիխ Մխիթարյանը:Ֆուտբոլի ակադեմիայում լրագրողների հետ այսօրվա հանդիպումը նախաձեռնել էր ՄԱԿ-ի մանկական հիմնադրամը՝ «Յունիսեֆը»: Ամբողջ աշխարհում երեխաների իրավունքների պաշտպանությամբ զբաղվող հիմնադրամն իր 70-ամյակի առիթով Հենրիխ Մխիթարյանին նշանակեց Հայաստանում բարի կամքի դեսպան: Հայաստանի ֆուտբոլի հավաքականի ավագը հայտարարեց՝ «Յունիսեֆ»-ի հետ աշխատելով՝ անելու է հնարավոր ամեն ինչ՝ երեխաներին օգտակար լինելու համար:««Յունիսեֆը»-ի հետ իմ համագործակցության հենասյունը լինելու է կրթության ոլորտը: Ցավալի է գիտակցել, որ այսօր ոչ բոլոր երեխաները դպրոց հաճախելու և կրթվելու հավասար հնարավորություններ ունեն»,- իր նոր տիտղոսը ստանալու առնչությամբ, մասնավորապես, ասաց Հենրիխ Մխիթարյանը:Աշխարհում «Յունիսեֆի» բարի կամքի դեսպաններ են նաև այնպիսի հայտնի ֆուտբոլիստներ, ինչպիսիք են՝ արգենտինացի Լեո Մեսսին և անգլիացի Դևիդ Բեքհեմը: Տարիներ առաջ Հայաստանում «Յունիսեֆի» բարի կամքի դեսպան էր նշանակվել նաև երգչուհի Ալլա Լևոնյանը: "
Սպորտ,Ռուբեն Հայրապետյանը ներկայացրեց ֆուտբոլի հավաքականի նոր մարզչին," Ֆուտբոլի հավաքականի վերջին անհաջողություններից հետո Հայաստանի ֆուտբոլի ֆեդերացիայի (ՀՖՖ) նախագահը պատրաստ է հրաժարական տալ, եթե գտնվի արժանի փոխարինող։ Ռուբեն Հայրապետյանը այդ մասին հայտարարեց այսօր՝ հավաքականի նոր գլխավոր մարզիչ Արթուր Պետրոսյանին ներկայացնելիս:«Եթե գտնում եք, որ ես եմ պատճառն ու կա էդ մարդը, խնդիր չի, ես պատրաստ եմ։ Ես ամեն ինչ դրել եմ ֆուտբոլում, նվիրվել եմ, առողջությունից սկսած տվել եմ ֆուտբոլին։ Հենց այս պահին էլ եմ պատրաստ։ Ո՞վ է այդ մարդը, որը կարող է անել։ Եթե դուք գտնեք այդ մարդուն, հայտարարեք, թող գա, ցանկություն հայտնի։ Ես այս ամեն ինչը թողնեմ բարձիթողի վիճակում ու հրաժարական տա՞մ, դուք դա համարում եք ճի՞շտ, թե՞ դուք գիտեք՝ ես կառչած եմ ֆեդերացիայի նախագահի պաշտոնին։ Ես պատրաստ եմ, ազնվորեն ասում եմ։ Ես չեմ ուզում, ես էլ եմ հոգնել, ես էլ եմ գտնում, որ կարող է թարմ ուժ գալ, թարմ մարդիկ գան, ավելի լավ բաներ կարող է անի՝ թարմ մտքերով, բայց ո՞ւր են», - ասաց Հայրապետյանը։Ֆուտբոլի ակադեմիայում կազմակերպված ասուլիսին շվեյցարական «Ցյուրիխ-2» թիմի նախկին գլխավոր մարզիչ Արթուր Պետրոսյանն ասաց, որ պատրաստվում է փոփոխություններ մտցնել հավաքականում, որն աշխարհի 2018 թվականի առաջնության ընտրական մրցաշարի առաջին երեք հանդիպումներում պարտություններ է կրել:«Անպայման լինելու են փոփոխություններ, որոնց մասին այս պահին չեմ ցանկանում խոսել ու վստահ եմ, որ դուք այդ փոփոխությունն ուրբաթ օրը՝ ամսի 11-ին կտեսնեք։ Ես վստահ եմ, որ մենք կարող ենք հաջողություն ունենալ, թե չէ հաստատ առաջարկը չէի ընդունի, եթե ես վստահ չլինեի, որ մենք կարող ենք ինչ-որ բան փոխել, որևէ արդյունք ստանալ», - նշեց Արթուր Պետրոսյանը։Չնայած հավաքականի անհաջողություններին՝ ֆեդերացիայի նախագահն ասաց, որ նախկին գլխավոր մարզչին ինքը չի հեռացրել: «Ես մարզիչին չեմ հանել աշխատանքից, հայտնի պատճառներով՝ երկրպագուների կոչերի, ավելին ասեմ, սոցիալական ցանցերում հայհոյանքներ, վիրավորական խոսքեր են գրել՝ ինքը հրաժարական է տվել», - ասաց ՀՖՖ նախագահը։Անդրադառնալով հայկական ֆուտբոլում ստեղծված ծանր վիճակին՝ սպորտի և երիտասարդության հարցերի նախարար Հրաչյա Ռոստոմյանը շուրջ մեկ ամիս առաջ ասել էր, որ նախարարությունը պատրաստվում է հրավիրել փորձագետների՝ իրավիճակն ուսումնասիրելու համար: Այսօր Ռուբեն Հայրապետյանը կոչ արեց նախարարին այլ զբաղմունք գտնել․ - «Խորհուրդ կտայի իրեն զբաղվել ատամնաբույժի գործունեությամբ, իր մոտ դա շատ ավելի լավ է ստացվում։ Նա այնքան չգիտի, որ ֆուտբոլով իրավունք չունի սպորտի նախարարությունը զբաղվի։ ՖԻՖԱ-ի կանոնակարգը երբ որ կարդա, կհասկանա, որ եթե ինքը հանկարծ փորձի նման բան անել, Ֆուտբոլի ֆեդերացիան և Հայաստանի կառավարությունը ՖԻՖԱ-ի կողմից պատժամիջոցների կենթարկվեն»։Գյումրիի «Շիրակ»-ի և ազգային հավաքականի երբեմնի հայտնի ֆուտբոլիստ Արթուր Պետրոսյանի գլխավորությամբ ֆուտբոլի հավաքականն առաջին հանդիպումը կանցկացնի նոյեմբերի 11-ին՝ Աշխարհի գավաթի նախընտրական փուլում մրցելով Չեռնոգորիայի հավաքականի դեմ: "
Սպորտ,Հենրիխ Մխիթարյանն ի վերջո խախտել է լռությունը," Շուրջ երեք ամիս առաջ «Մանչեսթր Յունայթեդ» ակումբ տեղափոխված, սակայն, մինչ օրս այդ թիմի կազմում ընդամենը 5 անգամ խաղադաշտ դուրս եկած Հենրիխ Մխիթարյանը վստահ է՝ իր լավ օրերը դեռ առջևում են: Հայաստանի ազգային հավաքականի ու «Մանչեսթր»-ի կիսապաշտպանը նախօրեին խախտել է լռությունը՝ սոցիալական ցանցում այսպիսի գրառում թողնելով՝ «Մեզ համար էլ լավ ժամանակներ կգան: Մենք առաջ ենք շարժվում: Մեկը բոլորի, բոլորը` մեկի համար»:Մխիթարյանի լավատեսությունը, սակայն, ոչ բոլորն են կիսում: Բրիտանական թերթերն ու մարզական կայքերը շարունակում են ակտիվորեն քննարկել նրան պահեստայինների նստարանին պահելու՝ գլխավոր մարզիչ Ժոզե Մոուրինիոյի որոշումը: «Դեյլի մեյլ»-ը հետևել է 27-ամյա ֆուտբոլիստին և լուսանկարներ հրապարակել՝ մակագրելով. «Բերնլի»-ի հետ հանդիպումն էլ բաց թողնելուց հետո՝ երեկ Մխիթարյանը մեն մենակ մարզվել է «Մանչեսթր»-ի մարզաբազայում, ապա հեռացել իր սպիտակ Լամբորջինիով:«Միկին Եվրոպայի ամենաբարձր գնահատվող կիսապաշտպաններից մեկն է, որը Գերմանիայում ճանաչվել էր տարվա լավագույն խաղացող՝ Դորտմունդի կազմում դառնալով 23 գոլի հեղինակ»,- շարունակում է պարբերականը՝ հավելելով․ «համացանցում շարունակում է թափ ստանալ «Ազատություն Մխիթարյանին հեշթեգը»՝ էլ ավելի խտացնելով այս պատմության գույները»:«Ինդեփենդենթն» էլ հաշվել է՝ հուլիսին կարմիրների ակումբ տեղափոխված և մեծ հեռանկար ունեցող ֆուտբոլիստը մինչ օրս ընդամենը 104 րոպե է անցկացրել խաղադաշտում՝ վերջին անգամ սեպտեմբերի 10-ին մասնակցելով «Մանչեսթր Սիթի»-ի հետ խաղին: Թեև Մխիթարյանը հրապարակավ չի դժգոհում և սատարում է «Մանչեսթր»-ին, ներքին աղբյուրները պնդում են, որ նա ամենևին էլ գոհ չէ այս իրավիճակից,- գրում է Sportsrageous կայքը՝ մանրամասնելով՝ անցած խաղաշրջանում Բունդեսլիգայում առկայծելուց հետո Մխիթարյանն անակնկալի է եկել իր նկատմամբ Մոուրինիոյի վերաբերմունքից:Որպես ասվածի վկայություն՝ Բրիտանական պարբերականները մեջբերում են Հայաստանի Ֆուտբոլի Ֆեդերացիայի նախագահ Ռուբեն Հայրապետյանի վերջին հայտարարությունն այն մասին, թե Մխիթարյանի համար առայժմ անհասկանալի է նոր մարզչի ռազմավարությունը: Ինքը՝ Մուորինիոն, անցած շաբաթավերջին տված ասուլիսում պնդել էր, թե շարունակում է հավատալ Մխիթարյանի կարողություններին, սակայն, «նրան ժամանակ է պետք՝ անգլիական ֆուտբոլին ընտենալանու և իր լավագույն որակները ցույց տալու համար»:«Իրականությունը երբեմն տարբեր է հատկապես մրցակցության հարցում: Կապ չունի, թե ում հետ ես ուժերդ չափում, պետք է խաղաս հնարավոր լավագույն մակարդակով, և այս առումով Միկիին ժամանակ է պետք, որ նա դառնա առաջատար: Ես չեմ սիրում խոսել այլ ակումբների մասին, սակայն, Վիլիանը, օրինակ, խնդիրներ ունեցավ սկզբում, երբ Բրազիլիայից «Չելսի» տեղափոխվեց: Հետո որոշ ճանապարհ անցավ և մի քանի ամիս անց արդեն դարձավ առաջատար: Ոմանց մոտ այս անցումը հեշտ է ստացվում, ոմանց համար ավելի շատ ժամանակ է պահանջվում: Միկիի դեպքում վնասվածքը խանգարեց աճին: Սակայն, մենք հավատում ենք նրան, և ուշ կամ շուտ որևէ խնդիր չի լինի», - հավատացրել էր Մոուրինյոն:Երկրպագուներն ու գործընկերները, մինչդեռ, վստահ են՝ Պրեմիեր լիգայի տասը խաղերից հետո 8-րդ հորիզոնականը զբաղեցնող «Մանչեսթր»-ը առաջատարների շարքում այդպես էլ չի հայտնվի, քանի դեռ Մոուրինիոն պահեստայինների աթոռին է պահում Մխիթարյանին: «Եթե գլխավոր մարզիչը խաղի մեջ մտցնի իր լավագույն խաղացողներին, «Մանչեսթր»-ը կարող է հաղթել Պրեմիեր լիգայում»,- ասել է ակումբի նախկին կիսապաշտպան Օուեն Հարգրիվսը:«Այսօր բոլորը «Մանչեսթր»-ի կազմից են խոսում, կարծում եմ՝ Մոուրինիոն հիանալի կտորներ ունի՝ ընդհանուր լավ պատկեր ստանալու համար, եթե օգտագործի իր լավագույն խաղացողներին: Սակայն, ես չեմ հասկանում՝ ինչպես կարող է Մխիթարյանը չհայտնվել թիմի 11 խաղացողների շարքում և անգամ 18-ի մեջ էլ չընդգրկվել:Իմ կարծիքով, սա շատ տարօրինակ է, քանի որ այդ տղան իսկապես համաշխարհային մակարդակի ֆուտբոլիստ է: Նա անցյալ տարի Գերմանիայում լավագույնն էր, ոմանք ասում են՝ դա Անգլիայի առաջնությունը չէ, տարբեր մակարդակներ են, բայց դուք գիտե՞ք՝ ինչ աստղեր են խաղում Բունդեսլիգայում, Բավարիայում, Դորտմունդում: Եվ, կարծում եմ, Մխիթարյանն է այն խաղացողը, որին Մուորինիոն պետք է հիմա ընտրի հաջողության հասնելու համար»,-ասել է Հարգրիվսը: "
Սպորտ,"Մոուրինյոն բացատրել է, թե ինչու է պահեստայինների նստարանին պահում Հենրիխ Մխիթարյանին "," «Կարծում եմ, նրան դեռ ժամանակ է պետք անգլիական ֆուտբոլին ընտելանալու համար», - լրագրողներին այսօր ասել է «Մանչեսթր Յունայթեդ»-ի գլխավոր մարզիչ Ժոզե Մոուրինյոն՝ ընդգծելով, որ չի ափսոսում 27-ամյա ֆուտբոլիստի համար գերմանական «Դորտմունդ»-ին միլիոններ վճարելու համար:Ասուլիսում Մոուրինյոն հաստատել է, որ Մխիթարյանն արդեն կազդուրվել է և «կուլիսներում եռանդուն մարզվում է»․ - «Նա վնասվածք չունի, սակայն որոշ դեպքերում ասելով դա՝ պետք է նաև հավելես, որ նա լավագույն մարզավիճակում չէ՝ պատրաստ պայքարի»: Մոուրինյոն միաժամանակ նշել է, թե որոշ ֆուտբոլիստների հավելյալ ժամանակ է պետք «անգլիական ֆուտբոլին, դրա արագությանը, ագրեսիվությանը և մրցակցությանը ընտելանալու համար»․ - «Իրականությունը երբեմն տարբեր է հատկապես մրցակցության հարցում: Կապ չունի, թե ում հետ ես ուժերդ չափում, պետք է խաղաս հնարավոր լավագույն մակարդակով, և այս առումով Միկիին ժամանակ է պետք, որ նա դառնա առաջատար խաղացող»:Անցած ամիսներին «Մանչեսթրի» կազմում մի շարք փոփոխություններ կատարած Մոուրինյոն պնդել է, թե այս ճանապարհով Մխիթարյանից առաջ ուրիշներն են անցել՝ ի վերջո հաջողություն արձանագրելով․ - «Ես չեմ սիրում խոսել այլ ակումբների մասին, սակայն, Վիլիանը, օրինակ, խնդիրներ ունեցավ սկզբում, երբ Բրազիլիայից «Չելսի» տեղափոխվեց: Հետո, սակայն, որոշ ճանապարհ անցավ և մի քանի ամիս անց արդեն դարձավ առաջատար, հաղթեց առաջնությունում: Եվ սա միայն մեկ օրինակ է: Նույնը Դի Մարիան, որ պետք է դեռ շատ բան սովորեր իր խաղի մասին, երբ Պորտուգալիայից Մադրիդ տեղափոխվեց: Ոմանց մոտ այս անցումը հեշտ է ստացվում, ոմանց ավելի շատ ժամանակ է պահանջվում»:«Միկիի դեպքում վնասվածքը խանգարեց աճին: Սակայն, մենք հավատում ենք նրան, և ուշ կամ շուտ որևէ խնդիր չի լինի», - հավատացրել է Մոուրինյոն: "
Սպորտ,Արթուր Պետրոսյանը՝ Հայաստանի ֆուտբոլի ազգային հավաքականի նոր գլխավոր մարզիչ," «Լեգենդար ֆուտբոլիստ Արթուր Պետրոսյանը կգլխավորի Հայաստանի ազգային հավաքականը», - այսօր հաղորդում է Հայաստանի ֆուտբոլի ֆեդերացիան:Ֆեդերացիան իր պաշտոնական կայքում հրապարակած հաղորդագրությունում հայտնում է, որ ավարտել է բանակցությունները ազգային հավաքականի գլխավոր մարզչի նշանակման հետ կապված, և նոյեմբերի 1-ից հավաքականի նախկին ֆուտբոլիստ, ներկայումս շվեյցարական «Ցյուրիխ-2» թիմի գլխավոր մարզիչ Արթուր Պետրոսյանի հետ կկնքվի համապատասխան պայմանագիր:Հայաստանի ազգային նորանշանակ հավաքականի գլխավոր մարզիչ Արթուր Պետրոսյանը 45 տարեկան է, ծնունդով Գյումրի (Լենինական) քաղաքից է:Հայկական ֆուտբոլի լավագույն կիսապաշտպաններից մեկը խաղային կարիերան սկսել է Գյումրիի «Շիրակ» հեղինակավոր ակումբում, որտեղ հանդես է եկել 1989-1998 թվականներին: 1998-1999 թվականներին Արթուր Պետրոսյանը շարունակել է ֆուտբոլային կարիերան իսրայելական «Մաքքաբի»-ում, 1999-2000 թվականներին վերադարձել է «Շիրակ», 1999-ին հանդես է եկել նաև Նիժնի Նովգորոդի «Լոկոմոտիվ»-ի կազմում:2000-2003 թվականներին Պետրոսյանը հանդես է եկել շվեյցարական «Յանգ Բոյզ»-ում, 2003-2006 թվականներին՝ «Ցյուրիխ»-ում:Ֆուտբոլիստը Հայաստանի ազգային հավաքական է հրավիրվել 1992 թվականին, 1992-2005 թվականներին հավաքականի կազմում անցկացրել է 70 հանդիպում, դարձել 11 գոլի հեղինակ, Հայաստանի ազգային հավաքականի բոլոր ժամանակների երկրորդ լավագույն ռմբարկուն է:Արթուր Պետրոսյանը Հայաստանի քառակի չեմպիոն է (1992, 1994, 1995, 1999թթ․), Հայաստանի կրկնակի սուպերգավաթակիր (1996, 1999թթ․), Շվեյցարիայի գավաթակիր (2005թ․), Շվեյցարիայի չեմպիոն (2005-2006թթ․): 1996, 2000 թվականներին ճանաչվել է Հայաստանի լավագույն ֆուտբոլիստ, 1997-ին՝ Հայաստանի առաջնության լավագույն ռմբարկու:Պետրոսյանը սկսել է մարզչական գործունեությունը 2006 թվականին՝ գլխավորելով «Ցյուրիխ»-ի Մ-14, 15, 16, 18 թիմերը, 2011-ին «Ցյուրիխ»-ի Մ-18 թիմի հետ դարձել է Շվեյցարիայի չեմպիոն:2014-2015 թվականներին եղել է Հայաստանի ազգային հավաքականի գլխավոր մարզիչ Բեռնար Շալանդի օգնականը:2016 թվականին ստացել է մարզչական ՊՐՈ արտոնագիր:Հիշեցնենք, Վարուժան Սուքիասյանը Հայաստանի ֆուտբոլի ազգային հավաքականի գլխավոր մարզչի պաշտոնից հրաժարական տվեց անցած շաբաթավերջին՝ ֆուտբոլի աշխարհի 2018 թվականի առաջնության ընտրական մրցաշարի առաջին երեք հանդիպումներում թիմի կրած պարտություններից հետո:  "
Սպորտ,"Սպորտի նախարար. «Եթե խնդիրները չի կարողանում իրականացնել, պիտի պատվով դուրս գա»"," Հայաստանի ֆուտբոլի հավաքականի վերջին պարտություններից հետո Սպորտի և երիտասարդության հարցերի նախարար Հրաչյա Ռոստոմյանի կարծիքով՝ ոլորտում համակարգային փոփոխություններ են պետք։ «Ազատության» հետ զրույցում նախարարը պնդեց, որ միայն գլխավոր մարզչի հրաժարականով ոլորտում ոչինչ չի փոխվի։«Հրաժարականը համարում եմ շատ ճիշտ, և ամենակարևորը՝ տղամարդու որոշում էր։ Եվ դա նաև ցույց է տալիս, որ են մարդը, ով ձախողում է իր վրա դրված պարտականությունները կամ չի ստացվում մոտը, պետք է հրաժարական տա», - արձանագրեց նախարարը։Հայաստանի ֆուտբոլի հավաքականի գլխավոր մարզիչ Վարուժան Սուքիասյանը աշխարհի 2018 թվականի առաջնության ընտրական փուլի մինչ այս տեղի ունեցած 3 հանդիպումներում էլ պարտություն կրելուց հետո երեկ ուշ երեկոյան հրաժարական տվեց։Սպորտի նախարար Ռոստամյանի կարծիքով՝ հիմա ֆուտբոլի ոլորտում խնդիրները հասկանալու համար լայն քննարկումներ պետք է անցկացվեն։ Այն հարցին էլ, թե ինչպես է վերաբերվում երկրպագուների՝ Ֆուտբոլի ֆեդերացիայի նախագահ Ռուբեն Հայրապետյանի հրաժարականի պահանջին, նա պատասխանեց, որ ֆեդերացիան հասարակական կազմակերպություն է և նախարարությունը չի կարող հրաժարական պահանջել։Մարզական լրագրող Վերա Մարտիրոսյանի համար Վարուժան Սուքիասյանի հրաժարականը անակնկալ չէր, նրա համար հենց սկզբից էլ ակնհայտ է եղել, որ մարզիչը չի համապատասխանում հավաքականին, քանի որ հենց նրա մարզիչ եղած ժամանակ 4 առաջատար ֆուտբոլիստներ հեռացվեցին հավաքականից։ Հիմա, լրագրողի խոսքով, հավաքականին պրոֆեսիոնալ մարզիչ է պետք, ով կլուծի նաև ներքին խնդիրները։«Հավաքականի հետ կարող են աշխատել Աբրահամ Խաշմանյանը, որը Հայաստանում տարբեր թիմերի հետ արդյունք է ցույց տալիս, և, իհարկե, Ալեքսանդր Գրիգորյանը՝ Խաբարովսկում այս պահին աշխատող», - նշում է նա։Ինչ վերաբերում է Ռուբեն Հայրապետյանի հրաժարականի պահանջին, ապա մարզական լրագրողի կարծիքով, մարզչի հրաժարականը համակարգային փոփոխությունների մի փոքր մասն է, և տրամաբանական կլինի և ամեն ինչ գնում է նրան, որ Ռուբեն Հայրապետյանը նույնպես հրաժարական տա։Վարուժան Սուքիասյանը Հայաստանի ֆուտբոլի հավաքականի գլխավոր մարզչի պաշտոնում մեկ տարի էլ չաշխատեց։ Մինչ այս պաշտոնը ստանձնելը Սուքիասյանը 5 տարի Երևանի քաղաքապետարանի «Բնակչության հատուկ սպասարկում» ՓԲԸ տնօրենն էր, որը զբաղվում է գերեզմանների համար տարածքներ հատկացնելով, ինչպես նաև «Արարատ» ֆուտբոլային ակումբի մարզիչը։ Սուքիասյանի կարիերայի ընթացքում ամենախոշոր պարտությունը Ռումինիայի հետ հոկտեմբերի 8-ին Երևանում անցկացված հանդիպումն էր՝ 0։5 հաշվով։ Հենց այս խաղից անմիջապես հետո էլ նա հայտարարեց, որ լրագրողներն են մեղավոր հավաքականի կազմում շատ վնասվածքների համար։Ռումինիայի հետ հանդիպումից հետո լրագրողները հետաքրքրվեցին, թե չի՞ պատրաստվում արդյոք հրաժարական տալ, Սուքիասյանն էլ պատասխանեց՝ եթե հավաքականի վիճակը ծանր չլիներ, ինքը հրաժարական կտար։ - «Ես թիմը չեմ թողնի այս ծանր վիճակի, բայց որ Ֆեդերացիան պահանջի՝ ես անպայման հրաժարական կտամ։ Բայց ես էնքան տղամարդկություն ունեմ, որ պետքա պահեմ թիմը», - հայտարարեց նա։Թեև վերջին՝ Լեհաստանի հետ հանդիպումից գլխավոր մարզիչը գոհ էր ֆուտբոլիստներից, բայց խաղից երկու օր անց նա հեռացավ հավաքականից՝ առանց բացատրությունների։Վարուժան Սուքիասյանի հետ կապ հաստատել այսօր չհաջողվեց։ Ֆուտբոլի ֆեդերացիայի պաշտոնական կայքէջում միայն հրաժարականի մասին կարճ հաղորդագրություն է տեղադրվել, իսկ թե երբ հայտնի կդառնա նոր մարզչի անունը, պարզ չէ։ "
Սպորտ,Հայաստանի ֆուտբոլի ազգային հավաքականի մարզիչը հրաժարական է տվել," «Քիչ առաջ Հայաստանի ազգային հավաքականի գլխավոր մարզիչ Վարուժան Սուքիասյանը հայտնել է ՀՖՖ Մամուլի քարտուղարությանը Հայաստանի ազգային հավաքականի գլխավոր մարզչի պաշտոնից հրաժարական տալու մասին», - տեղեկացնում է Հայաստանի ֆուտբոլի ֆեդերացիան: "
Սպորտ,Վարուժան Սուքիասյան․ Մենք արժանի չէինք պարտության," Ֆուտբոլի աշխարհի 2018 թվականի առաջնության ընտրական մրցաշարի երրորդ փուլում Հայաստանի ֆուտբոլի հավաքականը երեկ Վարշավայում կրած պարտությունից հետո, ֆուտբոլային մեկնաբան Սենիկ Կարա-Պողոսյանի կարծիքով, դժվար թե կարողանա դուրս գալ ընտրական խմբից։ Այս պահին հավաքականը ոչ մի միավոր չունի և խմբում վերջին հորիզոնականում է։«Տեսականորեն դեռ երկար ժամանակ շանսերը կպահպանվեն․ առջևում յոթ խաղ կա, դա նշանակում է՝ առավելագույնը քսանմեկ միավոր: Սակայն, թե որքանով դա իրատեսական է․․․ Քսանմեկ միավոր մնացած յոթ խաղում, իհարկե, փոքր-ինչ հեքիաթային կթվա», - նշեց մեկնաբանը: Ընտրական մրցաշարի առաջին երկու հանդիպումներում Հայաստանը 0:1 և 0:5 հաշիվներով պարտվել է համապատասխանաբար Դանիայի և Ռումինիայի հավաքականներին:Երեկվա պարտությունից հետո հավաքականի գլխավոր մարզիչ Վարուժան Սուքիասյանը հայտարարել է, որ ցուցադրած խաղով իրենք պարտության արժանի չէին․ - «Ճիշտ է, հակառակորդը լավ պահեր ունեցավ, բայց ամեն դեպքում, նամանավանդ այսօր, խաղալով 10 հոգով, մենք արժանի չէինք պարտության: Բոլոր թիմերն էլ ունենում են վատ և լավ խաղեր: Այս տարվա անհաջողությունների շղթան մեզ շատ անհանգստացնում է: Գիտեք, որ հիմնական կազմի 7 ֆուտբոլիստ վնասվածքներ ունեն և տղաները իրենց մեջ ուժ գտան ծանր պարտությունից հետո հավաքվել: Մրցավարությունից կոռեկտ չէ խոսել, բայց ուզում եմ ասել ձեզ, նկատե՞լ եք, թե որ րոպեին գոլ խփեցին: Երկրորդը, որպես կանոն, եվրոպական մրցաշարերում մրցավարը սկզբից բանավոր զգուշացնում է, այնուհետև դեղին քարտ ցույց տալիս»: Գլխավոր մարզչի խոսքով՝ հավաքականի տղաները երեկ տակտիկապես շատ գրագետ են խաղացել և հաղթանակը հնարավոր էր՝ եթե Արազ Օզբիլիսը երկու գոլային հնարավորություններից գոնե մեկը օգտագործեր․ - «Երբ մեր առաջատարները վերադառնան, մեզ հետ էլ դժվար կլինի խաղալ: Ինչ վերաբերվում է նախկինում ունեցած հաջողություններին, ապա այն ժամանակ լավ կազմ ունեինք, բոլոր տղաները պատրաստ էին: Հիմա որոշ ֆուտբոլիստներ խաղային պրակտիկա չունեն իրենց թիմերում: Ամեն դեպքում աշխատում ենք, որ հետագայում լավ հավաքական ունենանք»:Սենիկ Կարա-Պողոսյանի կարծիքով, հավաքականի խաղի բարելավման համար ֆուտբոլի ոլորտում համակարգային փոփոխություններ պետք է կատարվեն: Նա վստահ է, որ լավ խաղի համար անհրաժեշտ է, որ թիմ վերադառնան վերջերս հավաքականից հեռացված ֆուտբոլիստները․ - «Մենք Իտալիայի, Իսպանիայի կամ գերմանացիների պես գերհզոր ֆուտբոլային տերություն չենք, որ Մովսիսյանի նման ֆուտբոլիստից հրաժարվենք: Մեզ մոտ չկա այդ ընտրությունը․ մեր հնարավորությունները սահմանափակ են, մեր ձեռքերը փոքր-ինչ շղթայված են նման հարցում»:Համակարգային փոփոխություններ են պահանջում նաև հավաքականի երկրպագուները։ FAF ակումբի հիմնադիրներից Էդգար Պետրոսյանը ասաց, որ Հայաստանի ֆուտբոլի ֆեդերացիայի նախագահ Ռուբեն Հայրապետյանի հրաժարականի պահանջը դեռ ուժի մեջ է․ - «Անցած տարեվերջին Ալբանիայի խաղից հետո ինչ մթնոլորտ որ ստեղծվեց՝ երկրպագուներ, ֆեդերացիա, ֆուտբոլիստներ․․․ այս եռանկյունու մեջ ինչ վատ հարաբերություններ որ ստեղծվեց, վերջապես պետք է բոլորս իրար հասկանանք, էդ խռովկան պահերը բոլորը մի կողմ թողնենք»:Մոտ մեկ տարի առաջ Red Eagles ֆան ակումբի անդամների հետ հանդիպման ժամանակ Ռուբեն Հայրապետյանը հայտարարել էր, որ եթե ֆուտբոլի ազգային հավաքականը 2018 թվականի ֆուտբոլի աշխարհի առաջնության ընտրական փուլը չհաղթահարի, ինքը հրաժարական կտա։Հավաքականի հաջորդ հանդիպումը նոյեմբերի 11-ին է, Երևանում Հայաստանի թիմը մրցելու է Մոնտենեգրոյի հավաքականի հետ։ "
Սպորտ,Ֆուտբոլի աշխարհի առաջնության մասնակից հավաքականների թիվը 32-ից կարող է հասցվել 48-ի," Չի բացառվում, որ արդեն մի քանի տարի հետո ֆուտբոլի աշխարհի առաջնությանը մասնակցող հավաքականների թիվը կտրուկ կերպով աճի` 32-ից հասնելով 48-ի: Կոլումբիայի մայրաքաղաք Բոգոտա այցի ժամանակ նման առաջարկով է հանդես եկել ՖԻՖԱ-ի նախագահ Ջաննի Ինֆանտինոն:Բոգոտայի համալսարանի ուսանողների հետ հանդիպման ժամանակ Ինֆանտինոն հայտարարել է, որ եթե ՖԻՖԱ-ի խորհրդի` գալիք հունվարին կայանալիք նիստի ընթացքում առաջարկը հավանության արժանանա, նորամուծությունն ուժի մեջ կմտնի արդեն 2026 թվականի աշխարհի առաջնության ընթացքում: «ՖԻՖԱ-ի գործունեության հիմքում ողջ աշխարհում ֆուտբոլի զարգացման գաղափարն է: Աշխարհի առաջնությունը զուտ մարզական միջոցառում չէ, դա սոցիալական երևույթ է», - ըստ ЕSPN կայքի՝ հայտարարել է Ինֆանտինոն կոլումբիացի ուսանողների հետ հանդիպման ժամանակ:Փետրվարին ՖԻՖԱ-ի նախագահի պաշտոնը ստանձնած Ջաննի Ինֆանտինոյի առաջարկի համաձայն՝ ընտրական փուլում առավել հաջող հանդես եկած 16 ազգային հավաքականները իրավունք կստանան առանց նախնական հանդիպումների միանգամից ընդգրկվել աշխարհի առաջնության եզրափակիչ փուլի խմբային մրցաշարում: Ընտրական փուլում ավելի քիչ միավորներ հավաքած մյուս 32 հավաքականները ևս կժամանեն աշխարհի առաջնության կազմակերպիչ պետություն` վիճակահանությամբ 16 զույգերի բաժանվելով և առաջնության խմբային մրցաշարի մեկնարկից երեք օր առաջ մրցելով միմյանց դեմ: Նախնական հանդիպումների հաղթողները հնարավորություն կստանան պայքարը շարունակել աշխարհի առաջնության խմբային մրցաշարում: Փաստորեն, նախնական փուլի` այսպես կոչված play-off-ի անհաջողակները աշխարհի առաջնության ընթացքում ընդամենը մեկ հանդիպում կանցկացնեն: Ֆուտբոլային մասնագետների համոզմամբ, սակայն, նույնիսկ 90 րոպե աշխարհի առաջնության ձևաչափում անցկացնելու հեռանկարը շատ գրավիչ կլինի ֆուտբոլային ոչ առաջատար պետությունների հավաքականների համար, որոնք էլ կարող են ՖԻՖԱ-ի խորհրդի նիստի ընթացքում կողմ քվեարկել Ինֆանտինոյի առաջարկին:Շոտլանդիայի հավաքականի մարզիչներից մեկը` Մարկ ՄըքԳին BBC-ին տված հացազրույցում նշում է, որ այս առաջարկը կարող է հնարավորություն տալ այսօր լայն ֆուտբոլային հանրությանն անհայտ ազգային հավաքականներին՝ փորձ կուտակել և միջազգային ճանաչման հասնել:«Ես կողմ եմ աշխարհի առաջնության մասնակիցների թվի ավելացմանը: Դա մեր բոլորի ցանկությունն է: Մենք տեսանք, որ Եվրոպայի առաջնության ընթացքում թիմերի քանակն ավելացավ, և, ասենք, Իսլանդիան հրաշալի խաղ ցուցադրեց», - նշում է շոտլանդացի ֆուտբոլային մասնագետը` չբացառելով, որ աշխարհի առաջնության նոր ձևաչափը ևս կարող է անակնկալներ մատուցել:   "
Սպորտ,Կարեն Գրիգորյանը հաղթել է շախմատի «Սաբադել 2016» մրցաշարում," Իսպանիայում ավարտվել է «Սաբադել 2016» մրցաշարը, որին մասնակցում էին նաև հայ գրոսմայստերներ Կարեն Գրիգորյանը և Կարեն Մովսիսյանը:Հայաստանի շախմատի ֆեդերացիայի պաշտոնական կայքը հաղորդում է, որ մրցաշարում Կարեն Գրիգորյանը 9-ը հնարավորից վաստակել է 7 միավոր և դարձել մրցաշարի հաղթող:Կարեն Մովսիսյանը իր ակտիվում գրանցել է 6,5 միավոր և զբաղեցրել 3-րդ հորիզոնականը:Գրիգորյանը իր անհատական վարկանիշը բարձրացրել է 7 կետով, իսկ Մովսիսյանը` 9: "
Սպորտ,"Պետք է բոլորին հասկացնել, որ անտարբեր չենք մեզնից գողացված մեդալների հանդեպ․ Ջուլֆալակյան"," Օլիմպիական փոխչեմպիոն Միհրան Հարությունյանը հույս չունի, թե մարզական դատարանի միջոցով հնարավոր է հետ բերել Ռիոյի խաղերում իր կարծիքով իրենից խլված ոսկե մեդալը, այդուհանդերձ, պետք է բողոքի ձայն բարձրացնել հետագայում նման միջադեպերից խուսափելու համար, այսօր լրագրողների հետ հանդիպմանն ասաց ըմբշամարտիկը:«Ես հիմնական շեշտը կդնեի ոչ թե նրա վրա, որ վերադարձնեն մեր մեդալը, այլ որպեսզի հաջորդ անգամ պարզապես չխանգարեն մեզ կանգնել մեր տեղերում, եթե իհարկե մենք պատրաստ ենք ու հաղթում ենք, թող գոնե չխանգարեն», - ասաց Հարությունյանը: Երեկ Հայաստանի օլիմպիական կոմիտեի գլխավոր քարտուղար Հրաչյա Ռոստոմյանը հայտարարեց, որ իրենք պատրաստվում են Լոզանի մարզական արբիտրաժային դատարանում բողոքարկել Ռիոյի օլիմպիական խաղերում հայ ըմբիշ Միհրան Հարությունյանի պարտությունը՝ փորձելով արծաթի փոխարեն ոսկե մեդալը ստանալ:Հունահռոմեական ոճի ըմբշամարտի հավաքականի գլխավոր մարզիչ Լևոն Ջուլֆալակյանի պնդմամբ՝ այս տարիների ընթացքում Հայաստանից բազմաթիվ մեդալներ են խլվել, հիմա իրենք փորձելու են դա թույլ չտալ:«Եթե էսօր էս քայլով մենք կարողանանք բոլորին հասկացնել, որ մենք անտարբեր չենք մեզնից գողացված մեդալների համար, այլ պայքարելու ենք, հուսով լինենք, որ հետագա մրցաշարերին մեր հավաքականի հանդեպ կվերաբերվեն արդարացի», - ասաց Լևոն Ջուլֆալակյանը:20-ամյա դադարից հետո Հայաստանի համար օլիմպիական ոսկե մեդալ նվաճած ըմբիշ Արթուր Ալեքսանյանն էլ հույս հայտնեց, որ իր հաղթանակով կկոտրվի երկու տասնամյակ ստեղծված սառույցը և հաղթանակները կշարունակվեն:«Դա իմ համար ամենամեծ հաղթանակն է, երբ իմ հաղթանակով մի ամբողջ ազգ է ուրախացել: Ինձ համար դրանից մեծ հաղթանակ գոյություն չունի», - ասաց Արթուր Ալեքսանյանը:Ալեքսանյանն անդրադարձավ նաև իր մարզադպրոցին, որն, ինչպես հայտնի է, կիսավեր վիճակում է: Երեկ Ազգային օլիմպիական կոմիտեի գլխավոր քարտուղարն ասել էր, որ մարզադպրոցի վերականգնումը Գյումրու իշխանությունների լիազորության ներքո է: Օլիմպիական չեմպիոնը, մինչդեռ, ասաց, որ իր հաղթանակը միայն Գյումրիինը չէ, հետևաբար՝ մարզադպրոցն էլ միայն տեղական մարմինների պատասխանատվության ներքո չպետք է լինի:«Շատ դժվար է այնտեղ մարզվելը, երևի բոլորդ էլ տեսել եք, թե ինչ վիճակ է: Լավ կլինի, որ լավ պայմաններ լինեն: Որ լավ պայմաններ լինեն, այնտեղից մեկ օլիմպիական չեմպիոն չի լինի: Ես հուսով եմ, որ այնտեղից շատ օլիմպիական չեմպիոններ կլինեն», - ընդգծեց Արթուր Ալեքսանյանը: Օլիմպիական չեմպիոն հայր և գլխավոր մարզիչ Գևորգ Ալեքսանյանը նաև Գյումրու այն մարզադպրոցի տնօրենն է, որտեղ մարզվում է որդին: Ըստ Ալեքսանյանի՝ ինքն ամեն տարի դիմել է իշխանություններին վերանորոգման համար, բայց մինչ օրս լուծում չկա:«2008 թվականից սկսած ինձ պատասխանները եկել են գրավոր և բանավոր, որ Գյումրու մարզադպրոցը վերանորոգման ցուցակում միշտ առաջինն է և հենց գումար տրամադրվի, վերանորոգվելու է: Եվ էդպես ամեն տարի միշտ տեղափոխվել է հաջորդ տարի: Ես սպասում եմ, տեսնեմ՝ լինելո՞ւ է նույնը՝ ամեն տարի հաջորդ տարի», - ասաց Գևորգ Ալեքսանյանը:Ընդհանուր առմամբ, Հայաստանի հավաքականը Բրազիլիայի ամառային օլիմպիական խաղերում վաստակեց 1 ոսկե և երեք արծաթե մեդալ՝ 206 երկրների շարքում զբաղեցնելով 42-րդ տեղը: "
Սպորտ,Ֆուտբոլի աշխարհի 2018-ի առաջնության ընտրական մրցաշարը Հայաստանը սկսեց պարտությամբ," Կիրակի երեկոյան Կոպենհագենի «Պարկեն» մարզադաշտում կայացավ ֆուտբոլի աշխարհի 2018 թվականի առաջնության ընտրական փուլի Դանիա-Հայաստան հանդիպումը։ Դանիայի հավաքականը 1:0 հաշվով հաղթեց Հայաստանի թիմին։ Միակ գոլի հեղինակը Քրիստիան Էրիկսենն էր:Խաղի ընթացքում հատկապես աչքի ընկավ Հայաստանի դարպասապահ Արսեն Բեգլարյանը, ով խաղի 72-րդ րոպեին կարողացավ հետ մղել Էրիկսենի կատարած 11-մետրանոց հարվածը:Խաղից հետո ասուլիսում Հայաստանի ազգային հավաքականի գլխավոր մարզիչ Վարուժան Սուքիասյանը հայտարարել է, որ «Հենրիխ Մխիթարյանի բացակայությունը զգացվում էր»։«Եթե հաշվի առնենք այն ֆուտբոլիստներին, որոնք չէին ժամանել հավաքի վնասվածքների պատճառով, և նրանց, ովքեր վնասվածք ստացան ընթացքում, մեր կազմից 5-6 ֆուտբոլիստ բացակայում էր վնասվածքի պատճառով», - Հայաստանի ֆուտբոլի ֆեդերացիայի պաշտոնական կայքէջի փոխանցմամբ՝ ասել է Սուքիասյանը, շարունակելով․ - «Դանիան շատ լավ հավաքական է, բայց եթե վերոնշյալ բոլոր ֆուտբոլիստները մեր տրամադրության տակ լինեին, հաշիվը կարող էր լրիվ այլ լինել։ Հատկապես զգացվեց մեր ավագի՝ Հենրիխ Մխիթարյանի բացակայությունը»։«Ես կարծում եմ, որ այն, ինչ արեց Չեխիայի հավաքականի պաշտպանը Մխիթարյանի հետ դրվագում [մի քանի օր առաջ կայացած Չեխիա-Հայաստան ընկերական հանդիպման ժամանակ], չի գեղեցկացնում ֆուտբոլը», - ընդգծել է Հայաստանի հավաքականի մարզիչը։Սա Հայաստանի հավաքականի առաջին հանդիպումն էր աշխարհի 2018 թվականի առաջնության ընտրական մրցաշարում: "
Սպորտ,Մարմնամարզուհի Հուրի Գեբեշյանի նոր հնարքը պաշտոնապես ստացավ նրա անունը," 31-րդ ամառային Օլիմպիական խաղերում Հայաստանը ներկայացրած առաջին հայ կին մարմնամարզիկ Հուրի Գեբեշյանի կատարած նոր հնարքը պաշտոնապես անվանվել է մարմնամարզուհու անունով: Այդ մասին այսօր հաղորդում է Հայաստանի ազգային օլիմպիական կոմիտեն (ՀԱՕԿ):Ռիո դե Ժանեյրոյի Օլիմպիական խաղերում Հուրի Գեբեշյանը նոր տարրը կատարեց զուգափայտերի վարժության ժամանակ՝ վարժությունը սկսելուց առաջ հրվեց առաջին ձողից և պտտվելով 360 աստիճան բռնվեց մյուսից:Ամառային Օլիմպիական խաղերում պատմության մեջ առաջին անգամ Հայաստանի կին ներկայացուցիչ Հուրի Գեբեշյանը բազմամարտում հավաքեց 53.748 միավոր և չկարողացավ հաղթահարել որակավորման փուլը, ասված է ՀԱՕԿ լրատվության բաժնի հաղորդագրությունում: "
Սպորտ,Մամիկոն Ղարիբյանը և Մանուէլ Պետրոսյանը հռչակվել են շախմատի Եվրոպայի պատանեկան չեմպիոններ," Պրահայում ավարտված շախմատի Եվրոպայի պատանեկան առաջնությունում մինչև 12 տարեկան տղաների չեմպիոն է հռչակվել Մամիկոն Ղարիբյանը, ով 9-ը հնարավորից վաստակել է 8 միավոր: Մինչև 18 տարեկան տղաների առաջնությունում չեմպիոնի տիտղոսը նվաճել է Մանուէլ Պետրոսյանը, ով 9-ը հնարավորից վաստակել է 7,5 միավոր:Այս մասին հաղորդում է «Արմենպրես»-ը՝ վկայակոչելով Հայաստանի շախմատի ֆեդերացիային։ Գործակալությունը փոխանցում է, որ Եվրոպայի պատանեկան առաջնությունում հաջող է հանդես եկել նաև մինչև 8 տարեկանների առաջնությունում հանդես եկող Ռուդոլֆ Փաշիկյանը, ով վաստակած 7 միավորով կիսել է 2-7-րդ հորիզոնականները, սակայն ցածր լրացուցիչ ցուցանիշների պատճառով գրավել 7-րդ հորիզոնականը:Մինչև 16 տարեկանների մրցաշարում հանդես եկող Արամ Հակոբյանը վաստակած 7 միավորով կիսել է 3-5-րդ հորիզոնականները, սակայն լրացուցիչ ցուցանիշների հաշվարկից հետո գրավել 5-րդ հորիզոնականը:Մինչև 18 տարեկանների մրցաշարում հանդես եկող 16-ամյա Հայկ Մարտիրոսյանը վաստակել է 7 միավոր և կիսել 2-5-րդ հորիզոնականները, սակայն լրացուցիչ ցուցանիշների հաշվարկից հետո հայտնվել է 5-րդ հորիզոնականում:Լավագույն տասնյակում տեղ են զբաղեցրել նաև մինչև 10 տարեկանների մրցաշարում հանդես եկող Արսեն Դավթյանը և մինչև 14 տարեկանների մրցաշարում հանդես եկող Շանթ Սարգսյանը:Աղջիկների մրցաշարում հաջող են հանդես եկել մինչև 12 տարեկանների մրցաշարում հանդես եկող Մարիամ Մկրտրյանը, ով զբաղեցրել է 4-րդ հորիզոնականը և մինչև 16 տարեկանների ենթախմբում հանդես եկող Մարիամ Ավետիսյանը: "
Սպորտ,Եվրոպական օլիմպիական կոմիտեի նախագահը սառեցնում է իր լիազորությունները," Միջազգային օլիմպիական շարժման ամենաազդեցիկ գործիչներից մեկը` Եվրոպական օլիմպիական կոմիտեի և Իռլանդիայի ազգային օլիմպիական կոմիտեի ղեկավար Պատրիկ Հիքին, սառեցնում է իր լիազորությունները մինչև բրազիլական ոստիկանությունը ավարտին կհասցնի նրա դեմ ներկայացված մեղադրանքների հետաքննությունը:Հիքին ձերբակալվել էր երեկ` Ռիոյի կենտրոնում գտնվող հյուրանոցներից մեկում: Միջազգային օլիմպիական կոմիտեի ամենաազդեցիկ անդամներից մեկը համարվող Հիքին կասկածվում է խաղերի առնվազն 800 տոմսերի վերավաճառքը կազմակերպվելու մեջ:BBC-ի տեղեկություններով, ձերբակալության պահին Հիքին փախուստի անհաջող փորձ է կատարել: Բրիտանական հեռուստաընկերությունն այսօր հրապարակել է Հիքիի ձերբակալության օպերատիվ տեսագրությունը, որից պարզ է դառնում, որ մարզական պաշտոնյայի համար ոստիկանության գործողությունները կատարյալ անակնկալ էին:Նույն աղբյուրի փոխանցմամբ ձերբակալությունից անմիջապես հետո իռլանդացի մարզական չինովնիկի առողջական վիճակը կտրուկ վատթարացել է և նրան տեղափոխել են Ռիոյի հիվանդանոցներից մեկը:Բրազիլական լրատվամիջոցների տեղեկություններով, Պատրիկ Հիքիի դեմ մեղադրանքներն առաջ են քաշվել THG Sports ընկերության ղեկավար Քևին Ջեյմս Մելոնի գործի հետաքննության շրջանակներում:Մելոնն ու նրա բրազիլացի թարգմանիչը ձերբակալվել էին Օլիմպիական խաղերի բացման օրը: Բրազիլացի իրավապահների պնդմամբ, նրանք խաղերին մուտքի յուրաքանչյուր տոմսը վերավաճառում էին 7 հազար 800 դոլարով: Բրազիլական աղբյուրները չեն բացառում, որ այդ տոմսերը նրանց է փոխանցել հենց Պատրիկ Հիքին:Իռլանդիայի օլիմպիական կոմիտեի նախագահի պաշտոնակատար Ուիլ Օ’Բրայենը անցած գիշեր հանդես եկավ հայտարարությամբ` նշելով, որ հիվանդանոցում ոստիկանական հսկողության տակ գտնվող Հիքիի հետ կապը սահմանափակ է, սակայն նրա գործընկերները չեն պատրաստվում հանձնվել։«Մենք պաշտպանվելու ենք հնարավոր բոլոր միջոցներով», - հայտարարել է Օ'Բրայենը:Ձերբակալված Պատրիկ Հիքին անցած տարի Բաքվում կայացած Եվրոպական խաղերի գլխավոր կազմակերպիչներից ու պատասխանատուներից մեկն էր: Այդ խաղերը ևս ուղեկցվում էին կոռուպցիոն սկանդալներով։«Թուրան» գործակալությունը հիշեցնում է, որ դրանց նախապատրաստման փուլում արդեն խոսում էին մինչև մի քանի միլիարդ դոլարի հափշտակման մասին:«Միայն Եվրոպական խաղերի կենտրոնական մարզադաշտի շինարարության վրա ադրբեջանական իշխանություններն ու Եվրոպական օլիմպիական կոմիտեն շուրջ 600 միլիոն դոլար են ծախսել», - մեկ տարի առաջ պնդում էին BBC-ի լրագրողները:Որպես հետևանք՝ Պատրիկ Հիքին շատ լավ հարաբերություններ ուներ Ադրբեջանի իշխանությունների հետ: 2014-ի նոյեմբերից մինչ 2015-ի փետրվարն ընկած ժամանակահատվածում նա առնվազն երկու անգամ ժամանեց Բաքու` համատեղ ասուլիսներ կազմակերպելով Եվրոպական խաղերի կազմկոմիտեի ղեկավար, Ադրբեջանի առաջին տիկին Մեհրիբան Ալիևայի հետ:2015-ի հունիսի 17-ին էլ Իլհամ Ալիևը Հիքիին շնորհեց երկրի բարձրագույն պետական պարգևներից մեկը`«Շարաֆ» փառքի շքանշանը:«Ադրբեջանի ապագան պայծառ է, իսկ Բաքուն լիովին պատրաստ է Օլիմպիական խաղեր հյուրընկալելուն», - անցած ամառ Ադրբեջանի ղեկավարության հետ հանդիպումներից հետո հայտարարել էր Պատրիկ Հիքին: "
Սպորտ,Գյումրին տոնում է Արթուր Ալեքսանյանի օլիմպիական հաղթանակը," 20 տարվա դադարից հետո օլիմպիական չեմպիոն ունենալու փաստը երեկ գիշերը Հայաստանի երկրորդ քաղաքում վերածվեց տոնակատարության: Գյումրեցիները Վարդանանց հրապարակում տեղադրված մեծ էկրանից էին հետևում էին Արթուրի ելույթին:«Սպիտակ արջ» Արթուրի հաղթանակը սպասված էր: Գյումրիի քաղաքապետ Սամվել Բալասանյանը նույնպես հրապարակում էր հետևում ըմբիշի գոտեմարտին:«Ինձ համար սա ցնծություն է: Ապրի՚ Արթուրը, ուրախացրեց բոլորին», - «Ազատության» հետ զրույցում ասաց քաղաքապետը:Նորաթուխ օլիմպիական չեմպիոնի մայրը՝ տիկին Շողիկը հրաժարվեց զրուցել «Ազատության» հետ՝ ասելով, թե որդուն խոստացել է որևէ լրատվամիջոցի հարցազրույց չտալ մինչև Արթուրի վերադարձը:Այն մարզադպրոցը, որտեղ պարապել է Արթուրը, Հայաստանի օլիմպիական կոմիտեի նախագահ Գագիկ Ծառուկյանը խոստացել էր վերանորոգել՝ պայմանով, որ այն կրի Արթուր Ալեքսանյանի անունը: Մարզադպրոցն անվանակոչվել է, բայց հիմնանորոգումը դեռ չի մեկնարկել:Այդուհանդերձ, տարրական պայմանների բացակայությունն անգամ ծնողներին հետ չի պահում, որ երեխաներին ուղարկեն պարապելու:«Էսպիսի վիճակում, որ մենք օլիմպիական չեմպիոն ենք տալիս, դա չտեսնված, չլսված բան է: Իսկ եթե մի փոքր ավելի լավ պայմաններ ունենային, ինչքան չեմպիոններ կունենայինք», - «Ազատության» հետ զրույցում ասաց Արթուր Ալեքսանյանի մարզիչ Արտյում Պետրոսյանը: "
Սպորտ,Արթուր Ալեքսանյանը նվաճեց Օլիմպիադայի ոսկե մեդալը," ՀՀ հավաքականի մարզիկ, հունահռոմեական ոճում 98 կիլոգրամ քաշային կարգում հանդես եկող Արթուր Ալեքսանյանը եզրափակիչում 3-0 հաշվով առավելության է հասել Կուբան ներկայացնող Յասմանի Դանիել Ուգո Կաբրերայի նկատմամբ և նվաճել է Բրազիլիայում ընթացող Ամառային Օլիմպիադայի ոսկե մեդալը։ Արթուր Ալեքսանյանը Հայաստանի համար վաստակել է անցած երկու տասնամյակի ընթացքում առաջին ոսկե մեդալը։ Հայաստանի հավաքականի մեկ այլ ըմբիշ, 66 կիլոգրամ քաշային կատեգորիայում հանդես եկող Միհրան Հարությունյանը եզրափակիչում, մարզական մեկնաբանների կարծիքով, բավական վիճելի մրցավարության պայմաններում` զիջել է սերբ ըմբիշ Դավոր Շտեֆանեկին և վաստակել է արծաթե մեդալը։Գերծանր քաշային կարգում հանդես եկող ծանրորդ Գոռ Մինասյանը երկամարտում 451 կիլոգրամ արդյունքով գրավել է երկրորդ տեղը և արծաթե մեդալ է ստացել։Այդ կատեգորիայում ոսկե և բրոնզե մեդալները վաստակել են Վրաստանի հավաքականի մարզիկներ Լաշա Տալախաձեն (473 կգ) և Իրակլի Տուրմանիձեն (448 կգ)։ Գերծանր քաշային կարգում Հայաստանը ներկայացնող երկրորդ մարզիկը` Ռուբեն Ալեքսանյանը նույնպես տպավորիչ պայքար է մղել և կարող էր հավակնել բրոնզե մեդալի։ Երկու վարժությունների արդյունքում բարձրացնելով 440 կիլոգրամ, նա գրավել է չորրորդ պատվավոր տեղը։ Նախօրեին արծաթե մեդալ է վաստակել ծանրորդ Սիմոն Մարտիրոսյանը։Այսպիսով, ՀՀ հավաքականը Բրազիլիայում տեղի ունեցող Ամառային Օլիմպիադայում օգոստոսի 18-ի առավոտվա դրությամբ ունի մեկ ոսկե և երեք արծաթե մեդալ և ընդհանուր հաշվով գրավում է 36-րդ տեղը։  "
Սպորտ,Մխիթարյան. «Ինձ համար մեծ պատիվ է լինել Պրեմիեր լիգայում հանդես եկող առաջին հայը»," Անցած կիրակի անգլիական Պրեմիեր լիգայում «Մանչեսթր Յունայթեդ»-ի կազմում առաջին անգամ խաղադաշտ մտավ Հենրիխ Մխիթարյանը։«Բորնմութ»-ի հետ հանդիպմանը նա խաղադաշտ մտավ 75-րդ րոպեին», - գրում է Tribalfootball կայքը՝ նշելով. - «Նա պատմություն կերտեց` դառնալով Պրեմիեր լիգայում խաղացող առաջին հայ ֆուտբոլիստը»։27-ամյա հարձակվողական ոճի կիսապաշտպան Մխիթարյանը փոխարինեց Խուան Մաթային, երբ «Մանչեսթր Յունայթեդ»-ը հյուրընկալվելիս արդեն հաղթում էր 3։1 հաշվով։Մխիթարյանը Թվիթերի իր էջում գրել է. - «Հրաշալի թիմային հաղթանակ էր։ Ինձ համար մեծ պատիվ է լինել Պրեմիեր լիգայում հանդես եկող առաջին հայը»։Հայ ֆուտբոլիստի դեբյուտը նշում է նաև Times-ը՝ հիշեցնելով, որ «Մանչեսթր Յունայթեդ»-ը Դորթմունդի «Բորուսիա»-ից Մխիթարյանին ձեռք է բերել 26 միլիոն ֆունտ ստերլինգով։Առաջին խաղում հյուրընկալվելիս «Մանչեսթր Յունայթեդ»-ը հաղթեց 3։1 հաշվով։ Գոլերը խփեցին Խուան Մաթան, նա օգտվեց հակառակորդի պաշտպանի սխալից, Ուեյն Ռունին գլխի հարվածով երկրորդ գոլը խփեց, իսկ 35-ամյա Զլատան Իբրահիմովիչը հեռվից գրավեց «Բորնմութ»-ի դարպասը։Իբրահիմովիչը ևս «Մանչեսթր Յունայթեդ» է տեղափոխվել այս մրցաշրջանում։ Տանտերերից գեղեցիկ հարվածով միակ պատասխան գոլը խփել է Ադամ Սմիթը։Նախորդ մրցաշրջանում «Մանչեսթր Յունայթեդ»-ը համեստ արդյունք էր ցույց տվել, և հիմա ակումբի նոր մարզիչ Ժոզե Մոուրինիոն մտադիր է թիմը վերադարձնել առաջատար դիրքեր՝ թիմը ուժեղացնելով օտարերկրյա լեգիոներներով։Խաղից հետո Ժոզե Մոուրինիոն գոհունակություն է հայտնել մեկնարկային արդյունքից։ «Երեք գոլ, երեք միավոր։ Շատ կարևոր հաղթանակ է և առջևում հաջորդ հանդիպումն է», - ասել է մարզիչը։ "
Սպորտ,Հայաստանի առաջին մեդալը Օլիմպիադայում," Բրազիլիայում ընթացող Ամառային Օլիմպիադայում 105 կիլոգրամ քաշային կարգում հանդես եկող ՀՀ հավաքականի ծանրորդ Սիմոն Մարտիրոսյանը երկամարտում 417 կիլոգրամ արդյունքով գրավել է երկրորդ տեղը և վաստակել է արծաթե մեդալ։Առաջին տեղը գրավել է Ուզբեկստանի հավաքականի ծանրորդ Ռուսլան Նուրուդինովը, ով երկու վարժություններում ընդհանուր հաշվով բարձրացրել է 431 կիլոգրամ և սահմանել է օլիմպիական ռեկորդ։Երրորդ տեղը (416 կիլոգրամ) գրավել է Ղազախստանը ներկայացնող Ալեքսանդր Զայչիկովը։19-ամյա Սիմոն Մարտիրոսյանի արծաթե մեդալն առաջինն է Հայաստանի հավաքականի հաշվեկշռում։   "
Սպորտ,Յանա Եգորյանը նվաճեց չեմպիոնի կոչումը," Ռիո դե Ժանեյրոյի օլիմպիական 31-րդ խաղերում Ռուսաստանի թիմում հանդես եկող հայազգի սուսերամարտիկ, 23-ամյա Յանա Եգորյանը նվաճեց օլիմպիական չեմպիոնի կոչումը:Հուլիսի 8-ին տեղի ունեցած եզրափակիչ մրցամարտում նա դրամատիկ պայքարում հաղթեց ռուսաստանցի մեկ այլ մարզուհի Սոֆիա Վելիկայային: Երբ հաշիվը հավասար էր՝ 14:14, Եգորյանին հաջողվեց հասցնել վերջին հաղթական խոցումը և նվաճել օլիմպիական ոսկե մեդալը:Հաղթանակից հետո նրան շրջապատած լրագրողները նաև հարցրել են, թե արդյո՞ք հիմա պատրաստ է լինել մամուլի աճող ուշադրության կենտրոնում: Յանա Եգորյանը պատասխանել է՝ «իհարկե, հայ կինը պատրաստ է»:- Ինչպե՞ս եք պատրաստվել վերջին մրցամարտին:- Երաժշտություն եմ լսել:- Հայկակա՞ն:- Ոչ, ոչ հայկական՝ ոգեշնչող երգեր։- Դուք այսօր արդեն մեծ եք (ռուսերեն հարցը հնչում է՝ վելիկայա, որը նրա մրցակցուհու ազգանունն է):- Այսօր ես Եգորյան եմ, և վաղը կլինեմ Եգորյան, և վաղը չէ մյուս օրը կլինեմ Եգորյան:- Իսկ երբ ամուսնանա՞ք:- Երբ ամուսնանամ՝ այդ դեպքում նույնպես չեմ փոխի:Հայազգի մարզուհու հետ այս փոքրիկ հարցազրույցը հրապարակել է ռուսական «Սպորտ էքսպրեսը»:Եգորյանը մեծ հարգանքով է խոսել մրցակցուհու մասին, ասելով, որ նա մեծ մարզուհի է:«Պատկերացնում եմ որքան ծանր է Սոնիայի համար օլիմպիական խաղերում նորից լինել երկրորդը: Անկեղծ ասած սպորտում միշտ ձգտել եմ հավասարվել նրան: Նա ինձ համար չափանիշ է», - ասել է նա:Օլիմպիական խաղերում առայժմ թիմային մրցումներ են, ու Յանա Եգորյանն ասել է, որ հիմա ձգտելու է հաղթանակի հասնել նաև թիմային պայքարում:Սոֆիա Վելիկայան ասել է, որ շատ ուրախ է Յանայի համար՝ նշելով, որ նա ռուսաստանցի օլիմպիական առաջին չեմպիոնուհին է:Յանա Կարապետի Եգորյանը ծնվել է Երևանում 1993 թվականին: Երբ նա 6 տարեկան էր ընտանիքը տեղափոխվել է Մոսկվայի մարզի Խիմկի քաղաք, որտեղ նա սկսել է զբաղվել սուսերամարտով:Վերջին տարիներին Եգորյանը մի շարք մրցաշարերում լուրջ հաջողությունների է հասել, իսկ չեմպիոնական մեկնարկը սկսել է վեց տարի առաջ: 2010 թվականին Սինգապուրում անցկացված պատանեկական օլիմպիական առաջին խաղերում Յանա Եգորյանը երկու ոսկե մեդալ է նվաճել, ինչն աննախադեպ հաղթանակ էր: "
Սպորտ,Հայաստանը ներկայացնող մարմնամարզուհի Հուրի Գեբեշյանն աչքի ընկավ զուգափայտերի վրա նոր հնարքով," Պատմության մեջ առաջին անգամ օլիմպիական խաղերին Հայաստանը ներկայացնող մարմնամարզուհի է մասնակցում․ ամերիկայի քաղաքացի Հուրի Գեբեշյանը երկքաղաքացիություն է ձեռք բերել, որպեսզի միջազգային մրցումներում իրավունք ունենա ներկայացնելու Հայաստանը։ Այս մասին գրել է ամերիկյան հեղինակավոր The Wall Street Journal-ը, նշելով որ հայ ներգաղթյալների թոռնուհի, 27-ամյա մարմնամարզուհին Քլիվլենդից է։Օլիմպիական 31-րդ խաղերում զուգափայտերի վրա 360 աստիճանի շրջադարձով նոր հնարք է կատարել՝ ցածր պտտաձողից անցնելով բարձրին ու արժանանալով հանդիսատեսի ծափահարություններին։ Այս հնարքը հավանաբար նրա անունով կկոչվի «Գեբեշյանի հնարք», քանի որ դա նորություն էր զուգափայտերի վարժությունում։ Իր ելույթից հետո մարմնամարզուհին համբուրել է զուգափայտերը։ Այս վարժությունում Հայաստանը ներկայացնող մարզուհին 13-րդ տեղում էր, սակայն մյուս գործիքների վրա նա ցածր միավորներ է ստացել և զբաղեցրել է 37-րդ տեղը` չկարողանալով եզրափակիչ ուղեգիր ձեռք բերել:Յուրաքանչյուր վարժությունից հետո Գեբեշյանը համբուրել է սպորտային սարքավորումները՝ ավելի ուշ մեկնաբանելով, թե սրանք իր վերջին մրցումներն են ու ինքը համբույրներով հրաժեշտ է տալիս սպորտին։«Ես ցանկանում եմ շնորհակալություն հայտնել սպորտին։ Ամեն տեղ հայեր կան, զարմանալի է ամեն տեղ տեսնել նրանց», - ասել է Գեբեշյանը, ով ինտերնետային GoFundMe կայքում հանգանակություն էր կազմակերպել, որպեսզի ֆինանսական միջոցներ ստանա օլիմպիական խաղերին մասնակցելու համար։Մրցումներից հետո նա ստորագրել է Հայաստանի դրոշը ու հայտարարել, թե իր նպատակն էր Հայաստանի համար տեղ բացել մարմնամարզության քարտեզի վրա։ Կիրակի օրը նա մրցումների էր դուրս եկել սպիտակ մարզազգեստով, որի վրա խորանարդիկներով պատկերված էր Արարատ լեռան ուրվագիծը։ Գեբեշյանը պատմել է, որ իր տատը և պապը փրկվել են ցեղասպանությունից և ապաստան գտել Լիբանանում, որտեղ ծնվել են իր ծնողները։Ամերիկահայ Հուրի Գեբեշյանը Ռիոյում լուսանկարվել է Ռուսաստանի թիմի անդամ Սեդա Տուտխալյանի հետ, ով նույնպես հայկական ծագում ունի, չնայած նրանց զրույցին, ըստ The Wall Street Journal-ի, խանգարել է այն հանգամանքը, որ Տուտխալյանի հայերենը աղքատիկ է։«Հրաշալի զգացողություն ունեմ` վերջապես Օլիմպիական խաղերում ելույթ ունենալու կապակցությամբ։ Անասելի հպարտ եմ և ոգևորված Հայաստանը այս խաղերին ներկայացնելու համար։ Կարծում եմ` գրանցած արդյունքիցս գոհ եմ, քանի որ արեցի այն ամենն, ինչի ունակ էի», - Հայաստանի ազգային օլիմպիական կայքին տված հարցազույցում ասել է Հուրի Գեբեշյանը։ "
Սպորտ,Բրազիլիայում այսօր կմեկնարկեն Օլիմպիական խաղերը ," Այսօր Բրազիլիայում՝ Ռիո դե Ժանեյրոյում մեկնարկում են Օլիմպիական խաղերը։Օլիմպիական խաղերի պատմության մեջ առաջին անգամ, մինչ մրցումների մեկնարկը, պատժամիջոցներ կիրառվեցին խթանիչներ օգտագործող տասնյակ ռուսաստանցի մարզիկների դեմ՝ արգելելով նրանց մասնակցել խաղերին։Երեկ հայտնի դարձավ, որ Ռուսաստանի նախագահ Վլադիմիր Պուտինը չի մասնակցելու Օլիմպիական խաղերի բացմանը։ «Ռիո գնալու պլաններ չունի նաև նրա աշխատակազմի ղեկավարը», - հայտարարեց Ռուսաստանի նախագահի մամուլի խոսնակ Դմիտրի Պեսկովը՝ չհստակեցնելով, թե կառավարության մակարդակով, ով է ներկայացնելու Ռուսաստանը Ռիո դե Ժանեյրոյում։Ինչ վերաբերում է ռուս մարզիկների մասնակցել-չմասնակցելու հարցին, ապա Ռուսաստանի օլիմպիական կոմիտեի նախագահ Ալեքսանդր Ժուկովը երեկ հայտարարեց, որ 270 մարզիկներ կմասնակցեն Օլիմպիական խաղերին։ Նրա ասելով՝ Միջազգային օլիմպիական կոմիտեից (ՄՕԿ) նրանց մասնակցությունը հաստատող փաստաթղթերը ստացվել են։Նշենք, որ Ռուսաստանի օլիմպիական թիմում 387 մարզիկներ կային, բայց 117 մարզիկներին խթանիչների պատճառով արգելվեց մասնակցել խաղերին՝ ներառյալ թեթև ատլետիկայի գրեթե ամբողջ հավաքականը։Հնարավոր էր, որ արգելվի Ռուսաստանի ամբողջ հավաքականի մասնակցությունը Օլիմպիադային, սակայն հուլիսի 24-ին Միջազգային օլիմպիական կոմիտեի գործադիր մարմնի նիստում որոշվեց չգնալ այդ քայլին, հարցը փոխանցվեց տարբեր սպորտաձևերի միջազգային ֆեդերացիաներին, որպեսզի նրանք որոշեն, իսկ ֆեդերացիաների գերակշիռ մասը թույլատրեց ռուսաստանցի մարզիկներին մասնակցել Օլիմպիական խաղերին։ Տարբեր սպորտաձևերում մի քանի մարզիկներ հանվեցին, իսկ թեթև ատլետները, որտեղից սկսվել էր այս դոպինգային սկանդալը, այդպես էլ Օլիմպիական խաղերին մասնակցելու իրավունք չստացան։ "
Սպորտ,Պորտուգալիան՝ Եվրոպայի չեմպիոն," Պորտուգալիայի հավաքականը դարձավ ֆուտբոլի Եվրոպայի չեմպիոն՝ առաջին անգամ իր պատմության մեջ։Եվրո-2016-ի եզրափակիչում, որը կայացավ կիրակի երեկոյան Փարիզի Սեն Դենի արվարձանի Ստադ դը Ֆրանս խաղադաշտում, պորտուգալացիները 1:0 հաշվով առավելության հասան տանտերերի նկատմամբ։ Գոլի հեղինակ դարձավ Էդերը՝ ավելացված ժամանակի 19-րդ րոպեին։Նշենք, որ հանդիպման 25-րդ րոպեին վնասված ստացավ և խաղը չկարողացավ շարունակել Պորտուգալիայի առաջատար Կրիշտիանու Ռոնալդուն։Ֆրանսիայում անցկացված Եվրո-2016-ի եզրափակիչ փուլում Պորտուգալիան երեք ոչ-ոքի է խաղացել F խմբի մրցաշարում, 1/8 եզրափակիչում Խորվաթիայի հավաքականին հաղթել է լրացուցիչ 30 րոպեներին խփած միակ գոլով, քառորդ եզրափակիչում ոչ-ոքի՝ 1:1 ավարտելով հանդիպումը Լեհաստանի հետ՝ հաջողության է հասել հետխաղյա 11-մետրանոցներով, և միայն մեկ խաղում՝ կիսաեզրափակիչում է հաղթել հիմնական ժամանակում՝ Ուելսի նկատմամբ 2:0 հաշվով։Մինչ այժմ Պորտուգալիայի լավագույն արդյունքը Եվրոպայի առաջնություններում երկրորդ տեղն էր՝ 2004 թվականին։ Աշխարհի առաջնություններում Պորտուգալիայի լավագույն արդյունքը 1966 թվականին գրաված երրորդ տեղն է։  "
Սպորտ,Հենրիխ Մխիթարյան․ «Ինձ համար սա դեռ գագաթնակետը չէ»," Բրիտանական գրեթե բոլոր հեղինակավոր լրատվամիջոցները՝ BBC-ից մինչև The Guadian ու The Telegraph, այսօր անդրադարձել են Հենրիխ Մխիթարյանի տրանսֆերին անգլիական «Մանչեսթր Յունայթեդ»՝ ընդգծելով. Ժոզե Մոուրինյոյի այդ քայլը կարող է նոր շունչ հաղորդել «կարմիրների» ակումբին:«Մխիթարյանը «Մանչեսթր» է գալիս Բունդեսլիգայի լավագույն հարձակվող-կիսապաշտպանի համբավը վաստակած, արագությունն ու ճարպկությունը նրան վտանգավոր են դարձնում ցանկացած իրավիճակում, բայց նա կարող է նաև ստանձնել ստեղծագործ 10-րդ համարի դերը՝ անհրաժեշտ պահի տուգանայինում հայտնվելու հնարավորությամբ», - գրել է The Guardian-ը՝ հիշեցնելով. - «Երբ Մխիթարյանին հարցրել են՝ ինչ կաներ, եթե ֆուտբոլիստ չդառնար, պատասխանել է՝ վազորդ կլինեի: Այս առումով նա շատ կարևոր ձեռքբերում է մի թիմի համար, որն անցած մրցաշրջանին երբեմն այնքան դանդաղաշարժ էր, ասես զբոսանքի էին դուրս եկել, ոչ թե ֆուտբոլ խաղալու»:The Telegraph-ը ներկայացնում է «Մանչեսթր Յունայթեդ»-ի նորանշանակ մարզիչ Ժոզե Մոուրինյոյի խոսքերը․ - «Հենրիխը շատ տաղանդավոր ֆուտբոլիստ է, որն այնքան մեծ օգուտներ է բերել և՛ իր ակումբին, և՛ հայրենիքին, նա իրական թիմային խաղացող է՝ մեծ ունակություններով, տեսլականով, և լավ աչք ունի՝ հնարավոր գոլերը տեսնելու համար»:The Guardian-ը մեջբերում է նաև Մխիթարյանի նախորդ մարզչի՝ Յուրգեն Կլոպի խոսքերը` կասկած չկա, որ նա աշխարհի ամենատաղանդավոր ֆուտբոլիստներից մեկն է, որը միաժամանակ և' արագություն ունի, և' տեխնիկայի է տիրապետում: Զարմանալի չէ, որ աշխարհի լավագույն շախմատիստները Հայաստանից են, Մխիթարյանի նման` նրանք մտածող, ստեղծագործ, աշխատասեր տեսակ են, ասել էր գերմանացի հայտնի մարզիչը:Ինքը՝ Մխիթարյանը, երեկ «Մանչեսթր Յունայթեդ»-ին տված հարցազրույցում ասել է՝ ակումբին միանալը «մի առաջարկ էր, որ չէի կարող մերժել»: «Ոգևորված եմ, որ այստեղ եմ: Ինձ համար մեծ հնարավորություն ու նոր մարտահրավեր է խաղալ այս ակումբում, որն աշխարհի լավագույններից մեկն է: Կփորձեմ ցուցադրել իմ լավագույն որակները: Ինձ համար հաճելի կլինի խաղալ Ռունիի, Իբրահիմովիչի նման թիմակիցների հետ: Հրաշալի մրցաշրջան է սպասվում», - հայտարարել է նա:Մարզական կարիերան հայկական «Փյունիկ»-ում սկսած և հիմա Պրեմիեր լիգա հասած Մխիթարյանը նշել է․ - «Ես երկար ճանապարհ եմ անցել մինչև այստեղ հասնելս, սակայն ինձ համար սա դեռ գագաթնակետը չէ: Ես կարող եմ ավելի հեռուն գնալ և երջանիկ եմ դրա համար, քանի որ, կարծում եմ, ամեն ինչ ճիշտ եմ արել իմ կյանքում ՝առաջ գնալով քայլ առ քայլ»:Ի դեպ, ակնկալվում է, որ Մխիթարյանը «կարմիրների» ակումբի կազմում առաջին խաղը կանցկացնի իր հին թիմի՝ Դորտմունդի «Բորուսիա»-ի դեմ: «Մի փոքր տարօրինակ կլինի հանդիպել նախկին թիմակիցներիս հետ, այն էլ՝ հենց առաջին խաղում, բայց ինչ արած, «Մանչեսթր Յունայթեդ»-ն այժմ իմ նոր թիմն է, և պետք է սովորել դրան», - ասել է ֆուտբոլիստը:Ի դեպ, 27-ամյա ֆուտբոլիստի մասին գրեթե բոլոր հրապարակումներում նշվում է՝ ֆուտբոլի հանդեպ սերը նա դեռ հորից է ժառանգել, ում կորցրել է 7 տարեկան հասակում:Հենրիխ Մխիթարյանը ևս չի շրջանցել այս թեման երեկ «Մանչեսթր Յունայթեդ» ակումբին տված հարցազրույցում: «Երբ հայրս խաղում էր, ես շատ փոքր էի ֆուտբոլը հասկանալու համար, բայց երբ հայրս մահացավ, իմ երազանքը դարձավ դառնալ ֆուտբոլիստ, ես մտածում էր նրա գործը շարունակելու մասին, և հուսով եմ՝ ճիշտ ճանապարհին եմ», - ասել է նա: "
Սպորտ,Հենրիխ Մխիթարյանն արդեն «Մանչեսթր Յունայթեդ»-ի կազմում է," «Մանչեսթր Յունայթեդ» ֆուտբոլային ակումբը պաշտոնապես հաստատեց դորթմունդյան «Բորուսիա»-ի կիսապաշտպան Հենրիխ Մխիթարյանի տրանսֆերը՝ ֆեյսբուքյան պաշտոնական էջում տեղադրելով ֆուտբոլիստի լուսանկարը։ «Մենք հաստատում ենք` Մխիթարյանը կարմիր է», - հայտարարում է անգլիական ակումբը։«Երազանքներն իրականանում են։ Ես հպարտ եմ, որ միացել եմ «Մանչեսթր Յունայթեդ»-ին` ակումբ, որի հզոր պատմությամբ և զարմանալի երկրպագուներով ես միշտ հիացել եմ։ Անհամբերությամբ եմ սպասում նոր մարզչի և թիմի նոր ընկերներիս հետ աշխատելուն», - ֆեյսբուքյան իր էջում գրեց Հայաստանի ֆուտբոլի հավաքանի ավագ, արդեն «Մանչեսթր Յունայթեդ»-ի կիսապաշտպան Հենրիխ Մխիթարյանը՝ հրապարակելով տեսանյութ հետևյալ գրառմամբ. - «Նախ լսենք, թե ինչպես եք արտաբերում իմ անունը»։«Մանչեսթր Յունայթեդ»-ը հայաստանցի 27-ամյա ֆուտբոլիստին «Բորուսիա»-ից տեղափոխելու համար, France-Presse-ի տվյալներով, 46 միլիոն 800 հազար դոլար է վճարել։ Միջազգային գործակալությունների տվյալներով՝ Մխիթարյանն այդ գործարքից աննախադեպ բոնուս կստանա՝ 8 միլիոն եվրո, իսկ նրա տարեկան աշխատավարձը կկազմի 12.5 միլիոն եվրո:Այսպիսով, 27-ամյա Մխիթարյանը դարձել է հետխորհրդային տարածաշրջանը ներկայացնող ամենաթանկ ֆուտբոլիստը: Նախկինում այդ տիտղոսը կրում էր ուկրաինացի հարձակվող Անդրեյ Շևչենկոն, ով 2006 թվականին իտալական «Միլան»-ից անգլիական «Չելսի» տեղափոխվեց 40 միլիոն եվրոյի դիմաց:Դորտմունդի «Բորուսիա»-ի գործադիր տնօրեն Հանս-Յոահիմ Վացկեն, մեկնաբանելով Մխիթարյանի տեղափոխումը, խոստովանել է. - «Չէինք սպասում նման առաջարկ Մխիթարյանի համար: Նա մեկ տարի անց ազատ խաղացողի կարգավիճակում էր լինելու»:Վացկեն պատմել է, որ մինչ Մխիթարյանի տեղափոխությունը խոսել էր նրա հետ, համոզված էր, որ ֆուտբոլիստը չէր լքի գերմանական ակումբը, որտեղ երեք տարի էր անցկացրել։ «Բայց սխալ տպավորությում եմ կազմել իր ծրագրերի մասին: Կարծում էի՝ նա կմնա «Բորուսիա»-ում, բացառում էի նրա տեղափոխությունը մեկ այլ ակումբ», - ասել է «Բորուսիա»-ի ղեկավարը:«Մանչեսթր Յունայթեդ»-ի նորանշանակ գլխավոր մարզիչ Ժոզե Մոուրինյոն, սակայն, վստահ է՝ Մխիթարյանը նոր լիցք է հաղորդելու անգլիական ակումբին: «Ինձ ամենաշատը նրա մեջ դուր է գալիս, և դա անհերքելի է, խփած գոլերի քանակը, որոնք նա հեղինակել է՝ չլինելով հարձակվող: Մրցաշրջանի ընթացքում կիսապաշտպանի կողմից խփված այդքան գոլերը իրոք շատ մեծ ցուցանիշ են», - ասել է աշխարհի ամենահանրահայտ ֆուտբոլային ակումբներից մեկը վերջերս գլխավորած պորտուգալացի հայտնի մարզիչը՝ շարունակելով. - «Մխիթարյանի կատարած գոլային փոխանցումների թիվը վկայում է նրա երևակայական մոտեցման մասին, թիմային մոտեցման մասին, այդ ամենը մեր պես ակումբի համար շատ կարևոր է»:Մոուրինյոն վստահություն է հայտնել, որ Մխիթարյանի խաղաոճը փոխելու է խաղի ընթացքը հատկապես այնպիսի թիմերի հետ հանդիպումների ժամանակ, որոնք հայտնի են իրենց պաշտպանողական ոճով։ «Նման պահերին Հենրիխը կարող է արագացնել հանդիպման տեմպը: Նա կարող է փոխել իր արագությունը, անկախ նրանից՝ գնդակով է, թե՝ ոչ: Դա նույնպես շատ կարևոր է մեզ համար», - բացատրել է մարզիչը։«Մանչեսթր Յունայթեդ»-ի նախկին պաշտպան Դենի Հիգինբոթամը, Sky Sports-ին տված հարցազրույցում խոսելով «Մանչեսթեր Յունայթեդ»-ի վերջին ձեռքբերումների մասին, ընդգծել է մասնավորապես Մխիթարյանի տեղափոխության փաստը։ «Մխիթարյանը «Մանչեսթր Յունայթեդ»-ի հարձակման գծին կտա այն, ինչն այդ թիմին պակասում էր բավականին երկար ժամանակ։ Նա շատ խելացի է, կարող է փոխանցումներով մատակարարել թիմակիցներին, նրա փոխանցումների մշակույթը հրաշալի է», - ասել է Հիգինբոթամը:Հայաստանի ազգային հավաքականի ավագ Հենրիխ Մխիթարյանը «Բորուսիա» էր տեղափոխվել Դոնեցկի «Շախտյոր»-ից 2013 թվականին: Այս ընթացքում Մխիթարյանը «մեղուների» կազմում մասնակցել է 140 հանդիպման և դարձել 41 գոլի հեղինակ: Մխիթարյանը նաև Հայաստանի ազգային հավաքականի պատմության ընթացքում լավագույն ռմբարկուն է՝ 59 խաղում խփած 19 գնդակով։  "
Սպորտ,Ռուսաստանցի 68 մարզիկների՝ Ռիոյի Օլիմպիադային մասնակցության հարցը կվճռի դատարանը," Դոպինգային սկանդալի պատճառով, Ռիո դե Ժանեյրոյի առաջիկա Օլիմպիական խաղերին ռուսաստանցի 68 մարզիկների մասնակցության հարցը կորոշի Լոզանի արբիտրաժային դատարանը:Դատարանը կլուծի Ռուսաստանի օլիմպիական կոմիտեի և Աթլետիկայի միջազգային ընկերակցության միջև վեճը: Այս մասին հայտնում է դատարանի պաշտոնական մամուլի հաղորդագրությունը՝ նաև նշելով, որ կողմերը խնդրի կարգավորման համար համաձայնել են արագ ընթացակարգով դատավարությանը, և ըստ այդմ՝ հուլիսի 21-ին կհրապարակվի վերջնական վճիռը: Ավելի վաղ, Ռուսաստանի օլիմպիական կոմիտեի խոսնակ Կոնստանտին Վիբորնովը ասել էր, որ դատարանը սկսելու է հարցը լսել հուլիսի 19-ին: Փաստորեն, երկու-երեք օրվա մեջ կայացվելու է վերջնական որոշումը:Ռուսաստանի օլիմպիական կոմիտեի իրավաբանական բաժնի ղեկավար Ալեքսանդրա Բրիլյանտովան ՏԱՍՍ-ին ասել էր, որ եթե Ռուսաստանը դատարանում հաղթի, ապա կերկարաձգվեն Օլիմպիադային մասնակցելու համար դիմումների ընդունման ժամկետները:Հունիսի վերջին Ռուսաստանի սպորտի նախարար Վիտալի Մուտկոն ասել էր, թե ռուսաստանցի աթլետները անհատական դիմումներ են ներկայացրել Ռիո դե Ժանեյրոյի Օլիմպիական խաղերին մասնակցելու համար, ինչպես նաև հայցեր են ներկայացրել Լոզանի սպորտային հարցերով արբիտրաժային դատարան՝ ապացուցելու, որ դոպինգից մաքուր են և իրավունք ունեն մասնակցելու Օլիմպիադային:Հունիսի 17-ին Աթլետիկայի միջազգային ընկերակցությունը ուժի մեջ էր թողել Ռուսաստանի աթլետներին որակազրկելու որոշումը՝ պնդելով, որ Ռուսաստանի ֆեդերացիան մշտապես խախտում է Համաշխարհային հակադոպինգային գործակալության նորմերը:Հունիսի 21-ին Միջազգային օլիմպիական կոմիտեն հաստատել է այս որոշումը և Ռուսաստանի աթլետներին արգելել մասնակցել Ռիո դե Ժանեյրոյի Օլիմպիական խաղերին, որոնք անցկացվելու են օգոստոսի 5-21-ը:   "
Սպորտ,Մխիթարյանի տեղափոխումը «Մանչեսթր Յունայթեդ»՝ աշխարհի լրատվամիջոցների ուշադրության կենտրոնում," Աշխարհի բոլոր ճանաչված լրատվամիջոցները, մասնավորապես՝ BBC-ն, Associated Press-ը, Reuters-ը, France-Presse-ը, մարզական լրատվամիջոցները հայտնում են, անդրադառնում են Դորտմունդի «Բորուսիա»-ից Հենրիխ Մխիթարյանի «Մանչեսթր Յունայթեդ» տեղափոխմանը:Reuters-ը նրա մասին հաղորդում է, որ 2006 թվականին Մխիթարյանը խաղացել է «Փյունիկ»-ի կազմում: France-Presse-ը նշում է, որ Ֆուտբոլի ակադեմիայի կողմից նա ուղարկվել է Բրազիլիա, կատարելագործվել է, երեք տարի անց տեղափոխվել է Դոնեցկի «Մետալուրգ», հաջորդ տարի արդեն հանդես է եկել Դոնեցկի «Շախտյոր»-ի կազմում, 2013-ին «Բորուսիա»-ն ակումբի համար ռեկորդային գնով՝ 30 միլիոն 600 հազար դոլարով ձեռք է բերել Մխիթարյանին: Ըստ France-Presse-ի՝ «Մանչեսթր Յունայթեդ»-ը Մխիթարյանի համար «Բորուսիա»-ին առաջարկել է 46 միլիոն 800 հազար դոլար:France-Presse-ը նաև մի նյութ է պատրաստել՝ «Հինգ փաստ՝ Մխիթարյանի մասին»․Առաջին՝ «Բորուսիա»-ի նախկին մարզիչ Յուրգեն Կլոպին Մխիթարյանը բնորոշել էր որպես «ֆուտբոլի խելագար»: «Իսկ Թոմաս Տուխելը փոխել է մեր կյանքը, նրա շնորհիվ ես հիմա ինձ ավելի օգտակար եմ զգում», - ասել է հայ ֆուտբոլիստը նոր մարզչի մասին:Իսկ Կլոպը, ով ֆուտբոլիստների մասին հաճոյախոսությունները շաղ չի տալիս, Մխիթարյանին համեմատելով հայ շախմատիստների հետ՝ ասել էր, թե հայերը աշխատասեր են, և հենց այնպես չէ, որ Հայաստանն աշխարհին տվել է այդքան բարձրակարգ շախմատիստների:Երկրորդ՝ նրա աճը «Շախտյոր»-ում: Մխիթարյանը մեծ առաջխաղացում է ունեցել «Շախտյոր»-ում և նաև մեծ հաջողություններ ու օգուտներ է տվել հանքագործների ակումբին: «Շախտյոր»-ը իր հակառակորդ թիմից՝ Դոնեցկի «Մետալուրգ»-ից 2010 թվականին ձեռք էր բերել Մխիթարյանին 6 միլիոն դոլարով, իսկ երեք տարի անց հինգ անգամ ավելի շատ գումարով համաձայնել է նրա տեղափոխմանը Դորտմունդի «Բորուսիա»:Երրորդ՝ պրոֆեսիոնալ և կատարյալ խաղացող: Վետերան մարզիչ Միրչա Լուչեսկուն, ով ստորագրել է «Շախտյոր»-ի հետ նրա գործարքը, դեռ 2012-ին բրիտանական The Guardian-ում գովաբանել էր Մխիթարյանին: «Մխիթարյանը ծայրից ծայր պրոֆեսիոնալ ֆուտբոլիստ է», - ասել էր ռումինացի մարզիչը՝ նաև նշելով, որ Մխիթարյանը կարողանում է խաղընկերների հետ այնպիսի հարաբերություններ կառուցել, որ նրան հեղինակություն է տալիս թե՛ ֆուտբոլի դաշտում, թե՛ դաշտից դուրս: «Նրա հետ ուրախ է աշխատել, նա կատարյալ խաղացող է», - շեշտել էր Լուչեսկուն:Հաջորդ փաստը France-Presse-ը կոչել է «Շեքսպիրյան էլեմենտ»․ - «Մխիթարյանը վաղ է կորցրել հորը, որի անունը Համլետ էր: Համլետ Մխիթարյանը պրոֆեսիոնալ ֆուտբոլիստ էր, մի քանի տարի անցկացրել է Ֆրանսիայում, վերադարձել Հայաստան, որի դրոշի տակ երկու անգամ խաղադաշտ է դուրս եկել, բայց, դժբախտաբար, 1996 թվականին մահացել է, երբ որդին՝ Հենրիխ Մխիթարյանը ընդամենը 7 տարեկան էր»: «Դու չեք պատկերացնի, թե որքան շատ կցանկանայի, որ հայրս հիմա կողքիս լիներ», - երեք տարի առաջ ասել էր Մխիթարյանը:Եվ վերջապես, հինգերորդ փաստը՝ «գոլային երաժշտություն»: «Շախտյոր»-ում ավանդույթ կար՝ երբ թիմը գոլ էր խփում, մարզադաշտում երաժշտություն էր հնչում՝ կարճատև բարձր երաժշտություն: Երբ Մխիթարյանն էր գոլ խփում, հնչում էր հայկական «Սուսերով պարը»: Սա առաջին անգամ չէ, որ «Սուսերով պարը» օգտագործվում է մարզադաշտում՝ հոկեյի ամերիկյան առաջնությունում «Բուֆֆալո Սեյբըրս»-ը ևս օգտագործում էր այն: France-Presse-ը նշում է․ - «Քիչ հավանական է, որ այն կիրառվի «Մանչեսթր Յունայթեդ»-ի կողմից, այնպես որ՝ Ժոզե Մոուրինյոն հնարավոր է «Սուսերով պարը» լսի ականջակալներով»:   "
Սպորտ,«Ես գնում եմ «Մանչեսթր Յունայթեդ». Հենրիկ Մխիթարյանի մեսիջը՝ Թոմաս Տուխելին," «Ես գնում եմ «Մանչեսթր Յունայթեդ», - ըստ գերմանական Bild պարբերականի, այսպիսի մեսիջ է ուղարկել Հենրիկ Մխիթարյանը Դորթմունդի «Բորուսիա»-ի ավագ մարզիչ Թոմաս Տուխելին։«Բորուսիա»-ի գործադիր տնօրեն Հանս Յոախիմ Վացկեն Bild-ին ասել է, թե «Մանչեսթր Յունայթեդ»-ը հիմա ավելի շատ է առաջարկում Մխիթարյանի համար։«Իրավիճակը փոխվել է, անհրաժեշտ է հաշվի առնել տարբեր շատ գործոններ, մինչև վերջնական որոշում ընդունելը», - ասել է նա՝ նշելով, որ մինչև շաբաթվա վերջ ակումբը, հավանաբար, վերջնական որոշում կընդունի։Ըստ Independent-ի, «Մանչեսթր Յունայթեդ»-ը Մխիթարյանի համար նախկինում 26 միլիոն ֆունտ ստեռլինգ էր առաջարկել, իսկ հիմա առաջարկում է 35 միլիոն ֆունտ ստեռլինգ։Նշենք, որ եթե գործարքը կայանա, ապա 27-ամյա Հենրիկ Մխիթարյանը կարող է դառնալ հետխորհրդային երկրներից ամենաթանկ ֆուտբոլիստը Արևմուտքում։«Մանչեսթր Յունայթեդ»-ը հիմա գլխավորում է հայտնի ֆուտբոլային մարզիչ Ժոզե Մոուրինյոն, ով խնդիր է դրել թարմացնել, ուժեղացնել թիմը և բարելավել «Մանչեսթր»-ի աղյուսակային դիրքերը։Ամառային տրանսֆերների շրջանում Մոուրինյոն փորձում է մի շարք առաջատար ֆուտբոլիստների հրավիրել «Մանչեսթր Յունայթեդ»։Մխիթարյանի կարիերան ավելի փայլեց 2013 թվականից հետո, երբ նա Դոնեցկի «Շախտյոր»-ից տեղափոխվեց Դորթմունդի «Բորուսիա»։Անցած խաղաշրջանում «Բորուսիա»-ի կազմում Բունդեսլիգայի առաջնությունում մասնակցելով 31 խաղի, նա խփել է 11 գոլ։ Իսկ բոլոր մակարդակի հանդիպումները հաշված, առաջնությանը գումարած նաև գավաթային և ընկերական հանդիպումները, նա 52 խաղում 23 գոլ է խփել։ "
Սպորտ,Իսլանդիան՝ Եվրո-2016-ի հայտնություն," Ֆրանսիայի մարզադաշտերում այսօր հարաբերական անդորր է՝ շուրջ երկու շաբաթ շարունակված ֆուտբոլային խաղերից հետո: Եվրո 2016-ի խմբայինը հաղթահարած 16 հավաքականները պատրաստվում են հաջորդ փուլին: Մեկնաբանները, ձեռնպահ մնալով հստակ ֆավորիտների առանձնացնել, փաստում են՝ թիմերից մեկն արդեն հայտնվել է եվրոպական ֆուտբոլի պատմության մեջ՝ անկախ վերջնական արդյունքներից:Խոսքը Իսլանդիայի մասին է, որը մինչ օրս Եվրոպայի մրցաշարի այս փուլին հասած ամենափոքր բնակչությամբ երկիրն է: Կես միլիոնից էլ քիչ՝ ընդամենը 330 հազար բնակիչ ունեցող փոքրիկ պետությունը առանձնանում է նաև երկպագուների թվով. «սառցե կղզուց» Ֆրանսիա է ժամանել 30 հազար երկրպագու, այլ կերպ ասած՝ ողջ երկրի բնակչության տասը տոկոսը: Ու թերևս պատահական չէ, որ Ավստրիայի հետ խաղից հետո իսլանդացի պաշտպան Կարի Արնասոնը հայտարարել էր՝ «ոնց որ թե ճանաչում էի, կամ գոնե ծանոթ էի տրիբունաներում նստածների կեսին»:Ավելի քան հիսուն տարի այս օրվան սպասող իսլանդացիները առանձնանում են նաև երկրպագելու իրենց առանձնահատուկ ոճով․ ամեն անգամ, երբ հակառակորդը մոտենում է վտանգավոր եզրագծի, մարզադաշտով մեկ տարածվում են վիկինգների հնամյա երգ հիշեցնող վանկարկումները: Հենց դրանք սարսափահար արեցին Ռոնալդուին՝ հեգնել էին մեկնաբանները Պորտուգալիայի հետ ոչ-ոքիից հետո:Փոքրիկ պետության հաջողությունն ընդգծելու համար լրատվամիջոցները այլ թվեր էլ են բերում. ֆրանսիական հեղինակավոր L'Equipe ամսագիրը պնդում է՝ Իսլանդիայում ընդամենը հարյուր պրոֆեսիոնալ ֆուտբոլիստ կա, որոնցից 23-ը հիմա Ֆրանսիայում են: «Եվ, ըստ էության, այնքան էլ կարևոր չէ, թե հավաքականը ինչ արդյունքների կհասնի և որքան հեռուն կգնա, քանի որ փաստ է՝ այն արդեն հաղթել է՝ հրճվանքի պահեր պարգևելով մի ողջ ժողովրդի», - գրել է France Football-ը:Այս մրցաշարի հերոսներից մեկն էլ, ի դեպ, հավակնում է դառնալ իսլանդացի մեկնաբան Գուդմունդուր Բենեդիկսոնը, որը Ավստրիայի հետ հանդիպման ժամանակ, երբ սեփական հավաքականը 94-րդ րոպեին խփեց հաղթական գոլը, շուրջ երկու րոպե հրճվանքից գոռում էր ուղիղ եթերում: "
Սպորտ,Ավելի քան 40 միլիոն դոլար՝ Մխիթարյանի համար," 28 միլիոն ֆունտ ստերլինգ կամ ավելի քան 40 միլիոն ամերիկյան դոլար. բրիտանական մի շարք թերթերի պնդմամբ, հենց այսքան է պատրաստ վճարել աշխարհի ամենահեղինակավոր ֆուտբոլային ակումբներից մեկը` «Մանչեսթր Յունայթեդ»-ը, Հայաստանի հավաքականի ավագ Հենրիխ Մխիթարյանին իր կազմում ընդգրկելու համար:Լոնդոնյան Daily Mirror-ը պնդում է, որ վերջին մի քանի օրերին Մխիթարյանի գինը տրանսֆերային շուկայում կտրուկ կերպով աճել է: «Դա տեղի ունեցավ այն բանից հետո, երբ Դորտմունդի «Բորուսիա»-ն մերժեց մանչեսթրցիների` Մխիթարյանի դիմաց 19 միլիոն ֆունտ վճարելու առաջարկը: Գերմանացիները Հայաստանի հավաքականի խաղացողի համար 31 միլիոն են պահանջում», - գրում է թերթը:«Մանչեսթր Յունայթեդ»-ի` Մխիթարյանի հանդեպ ցուցաբերվող հետաքրքրությունը բրիտանական պարբերականը հետևյալ կերպ է բացատրում․ «Յունայթեդ»-ն արդեն երեք տարի անգլիական Պրեմիեր լիգայում մրցանակային որևէ տեղ չի զբաղեցրել, անցած տարի էլ չկարողացավ դուրս գալ Չեմպիոնների լիգայի խմբային մրցաշարից: Ստեղծված իրավիճակում «Մանչեսթր Յունայթեդ»-ը օր առաջ ցանկանում է վերադառնալ ուժեղագույնների խումբ»: Բրիտանական պարբերականը ենթադրում է, որ թիմի ղեկավարությունը Մխիթարյանի հետ շատ լուրջ հույսեր է կապում:Independent-ի տեղեկություններով, սակայն, Դորտմունդի «Բորուսիա»-ն Հայաստանի հավաքականի առաջատարի կորստի հեռանկարից առանձնապես ոգևորված չէ` նույնիսկ մեծ գումար վաստակելու գնով: «Մաթս Հումելսի՝ Մյունխենի «Բավարիա», իսկ Իլքայ Գյունդողանի` «Մանչեսթր Սիթի» տեղափոխվելուց հետո «Բորուսիա»-ն պայքարում է Մխիթարյանին թիմում պահելու համար», - գրում է Independent-ը` չբացառելով, այնուհանդերձ, որ արդեն նոր խաղաշրջանում Մխիթարյանը կհայտնվի անգլիական Պրեմիեր լիգայում: «Նրա նկատմամբ «Մանչեսթր Յունայթեդ»-ից բացի հետաքրքրություն են ցուցաբերում նաև «Լիվերպուլ»-ն ու «Արսենալ»-ը», - գրում է թերթը:Independent-ը նաև մեջբերում է Հենրիխ Մխիթարյանի գործակալ Մինո Ռայոլայի խոսքերը․ - [«Մանչեսթր Յունայթեդ»-ի հետ] բանակցությունները դադարեցնելը պարզապես մեղք է: Եթե ես վստահ չլինեի, որ մենք որոշակի արդյունքի կհասնենք, ընդհանրապես չէի փորձի»:Manchester Evening News-ն էլ հայ ֆուտբոլիստին նվիրված հոդվածը վերնագրել է` «Ինչո՞ւ է Մխիթարյանը հենց այն, ինչ անհրաժեշտ է Old Trafford այցելող երկրպագուներին»: Անգլիական թերթը մեջբերում է «Բորուսիա»-ի նախկին և «Լիվերպուլ»-ի ներկայիս մարզիչ Յուրգեն Կլոպի խոսքերը․ - «Կասկած չկա, որ Մխիթարյանն այսօր աշխարհի ամենատաղանդավոր ֆուտբոլիստներից մեկն է: Ի վերջո, պատահական չէ, որ աշխարհի լավագույն շախմատիստները ևս Մխիթարյանի հայրենիքից են: Մյուս երկրներում ևս լավ շախմատ խաղացողներ կան, բայց Հայաստանում նրանք սպասվածից շատ են»: «Հայերը հակված են մտածելու և աշխատասեր են: Եթե նրանց մոտ ինչ-որ բան չի ստացվում, ապա նրանք միմիայն իրենք իրենց են մեղադրում», - հավելել է Կլոպը:  "
Սպորտ,Հայաստանի ծանրամարտի ֆեդերացիան հաստատեց՝ Խուրշուդյանը չի մասնակցի Ռիո-2016-ին," Հայաստանի ծանրամարտի ֆեդերացիայի գլխավոր քարտուղար, երկր ծանրամարտի հավաքականի գլխավոր մարզիչ Փաշիկ Ալավերդյանը հաստատեց՝ Հռիփսիմե Խուրշուդյանը չի կարող մասնակցել Ռիո դե Ժանեյրոյի Օլիմպիական խաղերին։«Խուրշուդյանը որակազրկվեց, չի կարող մասնակցել Օլիմպիական խաղերին։ Իհարկե դա մեզ համար մեծ վնաս է և մեծ կորուստ է», - «Ազատության»-ը փոխանցեց Ալավերդյանը։Ըստ Ծանրամարտի միջազգային ֆեդերացիայի պաշտոնական կայքի, 2008 թվականին կայացած Պեկինի Օլիմպիական խաղերի ընթացքում իրականացված դոպինգ թեստերի վերստուգման արդյունքում պարզվել է, որ հայաստանցի ծանրամարտիկ Հռիփսիմե Խուրշուդյանի արյան մեջ հայտնաբերվել է արգելված խթանիչ համարվող ստանազոլ: Հետևաբար, Ծանրամարտի միջազգային ֆեդերացիան ժամանակավորապես որակազրկել է Խուրշուդյանին և մի քանի այլ մարզիկների՝ մինչև վերջնական որոշումը:Ֆեդերացիան նաև հայտարարում է, որ որևէ հավելյալ տեղեկություն չի տրամադրի մինչև այս գործերի հետաքննության ավարտը:«Եթե ուշադիր նայեք՝ Օլիմպիական խարտիայի կանոնակարգի մեջ գրված է, որ մինչև տասը տարվա ընթացքում կարող են ցանկացած անալիզներ վերցնել և նայել նորից։ Դա իրենց իրավունքն է։ Հիմա տեխնոլոգիաներն ավելի բարձր մակարդակի են, եթե նախկինում կարողանում էին ասել՝ հինգ օր առաջ օգտագործել ես այսինչ դեղամիջոցը, հիմա կարողանում են ասել 200, 500 օր առաջվա արդյունքները։ Ու, օրինակ, ասենք նախկինում թույլատրվում է էդ դեղամիջոցը, մեկ էլ մի օր գալիս են ու ասում են, որ չի թույլատրվում, բայց էդ մարդու օրգանիզմի մեջ դա կա չէ՞ արդեն, հետքերը կան, ցանկացած օրվա նրա մեզի անալիզը բացեն, էդ հետքերը հնարավոր է գտնեն՝ երեկ թույլ էիր տալիս, այսօր թույլ չես տալիս, և հետո ասում են՝ դու բռնված ես, ցավը դա է», - ասաց Հայաստանի ծանրամարտի ֆեդերացիայի գլխավոր քարտուղարը՝ հավելելով. - «Հանգիստ մնացեք, դա աշխարհով մեկ մարզիկների փորձանքն է և ամենաչուզած բանն է, որ կատարվում է իրենց հետ, ամեն դեպքում պետք է աշխատենք, որ բոլորս միասին պայքար մղենք դրա դեմ»։  "
Սպորտ,Ադրբեջանը հյուրընկալում է «Ֆորմուլա 1» մրցաշարը ," Պրոֆեսիոնալ ավտոմոբիլային սպորտի պատմության ընթացքում առաջին անգամ Բաքվում մեկնարկելու է «Ֆորմուլա 1» Գրան պրի եվրոպական մրցաշարը:Այսօր, վաղը և շաբաթ օրը մարզական մրցումներ են, իսկ կիրակի օրը՝ պաշտոնական մրցարշավը: Գերարագ բոլիդները 51 անգամ պտտվելու են նորակառույց 6-կիլոմետրանոց ճանապարհով:Երեկ Ադրբեջանի նախագահ Իլհամ Ալիևն ընդունել է «Ֆորմուլա 1»-ը կազմակերպող ընկերության գործադիր տնօրեն Բերնի Էքլսթոնին: Պաշտոնական Բաքուն անչափ ուրախ է: Անցած մի քանի տարում այդ քաղաքում տեղի են ունեցել տարատեսակ միջազգային ֆորումներ և խոշոր միջոցառումներ՝ 2012-ի Եվրատեսիլ երգի մրցույթը, անցյալ տարվա Եվրոպական խաղերը, և հիմա էլ՝ «Ֆորմուլա 1»-ը:Ընդ որում, ավտոմոբիլային մրցաշարը միանվագ միջոցառում չէ և հետայսու պարբերաբար տեղի կունենա Ադրբեջանի մայրաքաղաքում: Իշխող վարչակարգը դա, իհարկե, ներկայացնում է որպես նախագահ Իլհամ Ալիևի հմուտ քաղաքականության արդյունք և խոշոր նվաճում:«Ֆորմուլա 1»-ի անցկացումը թույլ է տալիս ամբողջ աշխարհին ներկայացնել Ադրբեջանի զարգացման գործընթացը»,- ասել է Ալիևը Էքլսթոնին:Այդ մրցումներին հեռուստատեսությամբ հետևում է մոտ կես միլիարդ մարդ, հետևաբար՝ առաջիկա օրերին և հատկապես հունիսի 19-ին Բաքուն կհայտնվի ավտոմոբիլային սպորտի սիրահարների այդ հսկայական բանակի ուշադրության կենտրոնում:Սա փիառի առումով իսկապես նվաճում է, ցուցադրական, տոնական գործոն, բայց որքան էլ Ալիևի ռեժիմը փորձի Ադրբեջանը ներկայացնել որպես գերարդիական զարգացած երկիր, միևնույն է, գոյություն ունի «Ֆորմուլա 1»-ի մեդալի, այսպես ասած, մյուս կողմը:Միջազգային իրավապաշտպան կառույցները հաղորդում են, որ հանրության կարծիքն Ադրբեջանում բացարձակապես նշանակություն չունի: Ալիևի կլանը դաժանորեն լռեցնում է այլախոհներին, նույնիսկ ամենահամեստ քննադատությունն արժանանում է կոշտ հակազդեցության:Այդ մասին է վկայում բանտեր նետված ընդդիմադիր ակտիվիստների, լրագրողների և բլոգերների թիվը: Այն, ի դեպ, անցած ամիսներին բավական կրճատվել է, բայց միևնույն է մեծ է։Ամերիկայի նախկին դեսպան, «Սպորտը հանուն իրավունքների» իրավապաշտպան կազմակերպության ղեկավար Ռեբեքա Վինսենթն ասել է, որ Բաքուն «Ֆորմուլա 1»-ն օգտագործում է զուտ պրոպագանդայի համար:Կազմակերպությունը նամակով դիմել է Բերնի Էքլսթոնին՝ հորդորելով նրան օգտագործել «Ֆորմուլա 1»-ի առիթը և հրապարակավ դատապարտել Ադրբեջանում մարդու իրավունքների խախտումները:Ռեբեքա Վինսենթի փոխանցմամբ, կառույցը դիմել է նաև երգիչներ Խուլիո Իգլեսիասին, Քրիս Բրաունին և Ֆարել Ուիլյամսին, ովքեր Բաքվում իրենց համերգներով պետք է, այսպես ասած, «ծաղկացնեն» ավտոմրցաշարը:«Ֆորմուլա 1»-ի կառավարիչը և փոփ աստղերը դեռ չեն արձագանքել:Բաքվի վրա ճնշում բանեցնելու կոչով հանդես է եկել նաև Amnesty International իրավապաշտպան կազմակերպությունը:Freedom House-ը մայիսին հրապարակել է զեկույց, որի համաձայն՝ Ադրբեջանում այսօրվա դրությամբ կա ավելի քան 80 քաղբանտարկյալ:  "
Սպորտ,Ամերիկացի բասկետբոլիստը կարող է խաղալ Հայաստանի երիտասարդական հավաքականում," Չի բացառվում, որ առաջիկա շաբաթներին ամերիկյան համալսարանական բասկետբոլի աչքի ընկնող ներկայացուցիչներից մեկը` Կոնեկտիտուտի համալսարանի երկրորդ կուրսի ուսանող, 18-ամյա Սթիվեն Ինըքը, համալրի Հայաստանի երիտասարդական հավաքականի շարքերը: Այս մասին տեղեկացնում է ամերիկյան Associated Press գործակալությունը` նշելով, որ ավելի քան 2 մետր հասակ ունեցող աֆրոամերիկացի բասկետբոլիստը այժմ ավարտին է հասցնում անհրաժեշտ փաստաթղթերի ձևակերպումը, ինչը նրանհնարավորություն կտա ամերիկյան անձնագրից բացի նաև Հայաստանի Հանրապետության քաղաքացիություն ձեռք բերել:«Հարկ է նկատել, սակայն, որ Ինըքը ընդհանրապես զուրկ է հայկական արմատներից, երբեք Հայաստանում չի եղել, ավելին՝ երբևիցե չի լքել Միացյալ Նահանգների տարածքը», - գրում է Associated Press-ի հոդվածագիրը:«Դատելով այն ամենից, ինչ ես լսել եմ Հայաստանի մասին, կարծես թե լավ երկիր է», - նշում է 18-ամյա ամերիկացին: Լրագրողի հարցին էլ, թե ինչպես է պատկերացնում շփումը հայազգի թիմակիցների հետ, Սթիվեն Ինըքը պատասխանում է․ - «Իմ տեղեկություններով՝ [Հայաստանի] հավաքականի անդամների մեծ մասը տիրապետում է անգլերենին»:Associated Press-ի տեղեկություններով՝ Ինըքին Հայաստանի քաղաքացիության տրամադրման գործընթացը կավարտվի մոտ ապագայում, ինչը նրան հնարավորություն կտա մասնակցել հուլիսին Հունաստանում կայանալիք մինչև 20 տարեկանների բասկետբոլի Եվրոպայի առաջնությանը:Բասկետբոլի միջազգային ֆեդերացիայի սահմանած օրենքների համաձայն` այն պահից սկսած, երբ Ինըքը պաշտոնապես ընդգրկվի Հայաստանի հավաքականի կազմում, նա զրկվելու է Միացյալ Նահանգների կամ որևէ այլ պետության դրոշի ներքո հանդես գալու իրավունքից: Նրա նախկին մարզիչ Ջերի Քուինի խոսքով, սակայն, Միացյալ Նահանգների բասկետբոլային շրջանակները գոնե այս պահին Սթիվենինկատմամբ մեծ հետաքրքրություն չեն ցուցաբերում: Հայաստանից արված առաջարկը լավ հնարավորություն էր նրա համար, նշել է Ինըքի նախկին մարզիչը:Associated Press-ը հիշեցնում է, որ Սթիվեն Ինըքը ամերիկյան համալսարանական բասկետբոլի առաջին ներկայացուցիչը չէ, ով համալրում է եվրոպական հավաքականների շարքերը: Հյուսիսային Կարոլինայի նախկին խաղացող Թայրիս Ռայսն այժմ Չեռնոգորիայի հավաքականի առաջատարն է: Հարավային Դակոտան ներկայացնող Բեքի Համոնն էլ ընդգրկված էր Ռուսաստանի կանանց բասկետբոլի հավաքականում և դրա կազմում մասնակցել է Պեկինի և Լոնդոնի օլիմպիադաներին:  "
Սպորտ,Լավրով. «Չի կարելի անտեսել այլ երկրների երկրպագուների սադրիչ գործողությունները»," Րոպեներ առաջ Լիլում Սլովակիայի ֆուտբոլի հավաքականը 2:1 հաշվով հաղթեց Ռուսաստանի թիմին, որն այս պահին ունի ընդամենը մեկ միավոր՝ երկու հանդիպումներից հետո:Ֆուտբոլային այս խաղը չսկսված՝ արդեն հայտնվել էր լրատվամիջոցների ուշադրության կենտրոնում՝ ռուս երկրպագուների հետ կապված սկանդալի պատճառով. օրեր առաջ ՈւԵՖԱ-ն այսպես ասած՝ դեղին քարտ էր ցույց տվել Ռուսաստանի հավաքականին՝ սպառնալով ընդհանրապես զրկել առաջնությանը մասնակցելու իրավունքից, երբ ռուս երկրպագուները զանգվածային անկարգություններ էին հրահրել Մարսելում՝ Անգլիայի հավաքականի հետ խաղից հետո:Այսօր նոր միջադեպերից խուսափելու համար Լիլում անվտանգության հավելյալ միջոցառումներ էին ձեռնարկվել, մարզադաշտում հազարավոր ոստիկաններ էին տեղակայվել, ավելի վաղ էլ՝ այս գիշեր մի խումբ ռուս երկրպագուներ բերման էին ենթարկվել՝ ոչ սթափ վիճակում լինելու համար:Ընդ որում, ֆուտբոլային այս կրքերը դուրս են եկել մարզադաշտի սահմաններից՝ սպառնալով վերածվել դիվանագիտական լարվածության: Ժամեր առաջ, համենայնդեպս, Ռուսաստանի արտգործնախարարությունը հաղորդեց, թե երկրում Ֆրանսիայի դեսպանը հրավիրվել է փակ զրույցի, որի ընթացքում ռուսական կողմը դատապարտել և անընդունելի է համարել ֆրանսիացիների վերաբերմունքը ռուս երկրպագուների նկատմամբ:Արտգործնախարար Սերգեյ Լավրովն էլ իր հերթին գրավոր դիմում է ուղարկել ֆրանսիացի պաշտոնակցին՝ պնդելով, թե ֆրանսիական կողմը խախտել է միջազգային պարտավորություններն ու խտրական վերաբերմունք դրսևորել ռուսների նկատմամբ: Այդ մասին Լավրովն ասել է այսօր՝ Պետդումայում, պատգամավորների հետ հարցուպատասխանի ժամանակ․ - «Այո, մեր որոշ երկրպագուների պահվածքն անընդունելի է, սակայն, մենք նաև չենք կարող աչք փակել այն փաստի վրա, որ նրանք փորձում են անտեսել այլ երկրների երկրպագուների ակնհայտ սադրիչ գործողությունները: Երևի հեռուստատեսությամբ տեսել եք զազրելի այն կադրերը, որտեղ երևում է՝ ինչպես են ոտքի տակ տալիս Ռուսաստանի դրոշը, վիրավորական հայտարարություններ հնչեցնում Ռուսաստանի ղեկավարության, ռուս առաջատար մարզիկների հասցեին»:Լավրովը նաև պնդել է, թե ֆրանսիացիները ծայրահեղ անընդունելի են պահել իրենց, երբ կանգնեցրել են ռուս երկրպագուներին տեղափոխող ավտոբուսն ու սկսել նրանց փաստաթղթերը ստուգել, կամ երբ միջադեպերի մասին չեն տեղեկացրել Ռուսաստանի հյուպատոսությանը:«Մենք կատարվածի մասին իմացանք սոցիալական ցանցերից», - դժգոհել է Ռուսաստանի արտգործնախարարը՝ կոչ անելով Ֆրանսիայի իշխանություններին սթափ քայլեր ձեռնարկել, որպեսզի նման միջադեպերը չկրկնվեն:Չնայած ռուսական կողմի նախազգուշացումներին՝ այսօր Ֆրանսիայի ոստիկանությունը հայտարարեց, թե որոշել է երկրից արտաքսել նախօրեին ձերբակալված տասնյակ երկրպագուներից չորսին:«Անընդունելի է ժամանել մի երկիր իբր քո հավաքականին երկրպագելու համար, բայց դրա փոխարեն անկարգություններ սադրել, կռվել մյուսների հետ և բռնություններ սփռել քաղաքով մեկ: Այդպիսի մարդիկ մեր երկրում անելիք չունեն և պետք է արտաքսվեն», - այսօր հայտարարել է Ֆրանսիայի կառավարության պաշտոնական ներկայացուցիչ Ստեֆան լը Ֆոլը: "
Սպորտ,UEFA-ն կարգապահական վարույթով քննում է Ռուսաստանի հարցը," Ֆուտբոլի եվրոպական ընկերակցությունների միությունը՝ UEFA-ն, սպառնում է որակազրկել Եվրո-2016-ի մրցաշարի մասնակից Ռուսաստանի և Անգլիայի հավաքականներին երկրպագուների կողմից նոր անկարգությունների դեպքում:Երեկ UEFA-ն կարգապահական վարույթ է սկսել Մարսելի Stade Velodrome մարզադաշտում և դրան հարող փողոցներում ռուս երկրպագուների հրահրած զանգվածային անկարգությունների փաստով:Մարսելում ծանր բախումներ են տեղի ունեցել ռուս և անգլիացի երկրպագուների խմբերի միջև: Կան տասնյակ տուժածներ, մի քանիսի վիճակը ծանր է:Անգլիա - Ռուսաստան հանդիպումն անցած շաբաթ օրն ավարտվել է 1-1 հաշվով, ինչից հետո ռուսաստանցի «երկրպագուները», ճեղքելով անվտանգության պատնեշները, գրոհել են անգլիացի երկրպագուների տրիբունայի վրա:Հասնելով անգլիացիների տրիբունային, ռուսները սկսել են պատռել և գետնին նետել բրիտանական դրոշները, ծեծել մարդկանց, տարբեր իրեր և ճայթուկներ նետել անգլիացիների վրա:Մարսելի գլխավոր դատախազի Բրիս Ռոբենի պնդմամբ, գրոհը նախաձեռնած թվով մոտ 150 ռուսաստանցիներ իրականում խուլիգաններ են․ - «Նրանք սովոր են նման վարվելակերպի և հատուկ պատրաստություն են անցել, մի քանիսը փորձել են հասնել Մարսելի Մարինյանի օդանավակայան, նրանց մուտքը մերժվել է: Դժբախտաբար, մնացածները տարբեր այլ ճանապարհներով կարողացել են գալ Մարսել և իրականացնել կայծակնային ու չափազանց վայրագ բռնություններ»,- ասել է Ռոբենը՝ հավելելով․ - «Ես չեմ կարող պնդել, որ նրանք պրոֆեսիոնալ ջարդարարներ են, բայց ակնհայտ է, որ շատ լավ մարզված են»:Մարսելի իրավապահները բերման են ենթարկել մոտ երկու տասնյակ ռուսաստանցու, որոնցից երկուսն արտաքսվել են Ֆրանսիայից, 10-ի հարցը քննվել է արագացված կարգով, ևս 7-ի վերաբերյալ որոշում կընդունվի ավելի ուշ:""Р-Спорт"" ռուսաստանյան մարզական պարբերականի փոխանցմամբ, Ռուսաստանի Դաշնության սպորտի նախարար և Ֆուտբոլի ֆեդերացիայի նախագահ Վիտալի Մուտկոն ընդունել է, որ անկարգությունները ռուսներն են հրահրել, և դատապարտել է տեղի ունեցածը, բայց և պնդել, թե երկու հավաքականների երկրպագուների միջև բուֆերային գոտի չի եղել, ինչից էլ օգտվել են խուլիգանները:UEFA-ն ռուսներին մեղադրում է խուլիգանական արարքների, ռասիստական պահվածքի և մարզադաշտ արգելված ճայթուկներ անցկացնելու ու դրանք մարդկանց վրա նետելու մեջ:Մարզադաշտի հաղորդավարը ռուս երկրպագուներին բարձրախոսով մի քանի անգամ ռուսերեն դիմել է խաղից հետո տեղերում մնալու կոչով, սակայն նրանք անտեսել են հորդորը:Մուտկոն ճիշտ է համարում կարգապահական վարույթ սկսելու որոշումը․ - «Այո, կային ճայթուկներ, երկրպագուները նորմալ աջակցում էին թիմին, բայց կան մարդիկ, վայ-հերոսներ, ովքեր խայտառակում են 140-միլիոնանոց երկիրը, որը պատրաստվում է 2018-ի աշխարհի առաջնությունն անցկացնել: Այդ մարդկանց պետք է բացահայտել, արգելել որևէ տեղ մեկնել: Պետք է պատրաստվենք, ներկայացնենք մեր տեսակետը»:UEFA-ն վարույթը սկսել է միայն Ռուսաստանի ֆեդերացիայի նկատմամբ: Որոշումը կընդունվի այսօր:Ի դեպ, 2012 թվականին ֆուտբոլի Եվրոպայի նախորդ առաջնության ընթացքում ռուսների օգտին 4-1 ավարտված Ռուսաստան - Չեխիա հանդիպումից հետո ռուսները հրահրել էին անկարգություններ, ինչի հետևանքով UEFA-ն Ռուսաստանին տուգանել էր 120 հազար եվրոյով և հավաքականի հաշվեկշռից պայմանականորեն հանել 6 միավոր: "
Սպորտ,ՈւԵՖԱ-ն կարգապահական գործ է բացել ռուսաստանցի երկրպագուների դեմ," Եվրոպայի ֆուտբոլային ասոցիացիաների միությունը՝ ՈւԵՖԱ-ն, երեկ հայտարարել է, որ եթե ռուսաստանցի և անգլիացի երկրպագուները շարունակեն իրենց անկարգությունները Եվրո-2016-ի շրջանակներում, չի բացառվում, որ Անգլիայի և Ռուսաստանի հավաքականները պարզապես դուրս մնան մրցաշարից։Երեկ ավելի վաղ ՈւԵՖԱ-ն կարգապահական գործ է բացել ռուսաստանցի երկրպագուների դեմ՝ մասսայական անկարգություններ կազմակերպելու և ռասիզմի դրսևորումների համար։Թեև անգլիացի երկրպագուների դեմ գործ չի բացվել, սակայն ՈւԵՖԱ-ն հայտարարել է, որ եթե երկրպագուների միջև նորից բախումներ լինեն, կպատժվեն և՛ Ռուսաստանի, և՛ Անգլիայի հավաքականները։Հիշեցնենք, հունիսի 11-ին Մարսելում Անգլիա-Ռուսաստան խաղից առաջ բախումների ժամանակ տուժել է շուրջ 30 մարդ։ Անգլիացի մի 50-ամյա երկրպագուի վիճակը բժիշկները գնահատում են չափազանց ծանր։Խաղն ավարտվել էր ոչ ոքի՝ 1-1 հաշվով, սակայն Մոսկվայում ոչ-ոքին ներկայացնում են որպես մեծ հաղթանակ, քանի որ մասնագետները Ռուսաստանի թիմը թույլ են համարում։Խաղից հետո ռուսաստանցի երկրպագուներն անցել էին անգլիացի երկրպագուների հատվածը և նոր անկարգություններ կազմակերպել։Ռուսաստանի սպորտի նախարար Վիտալի Մուտկոն հայտարարել էր, որ անկարգությունների հիմնական պատճառը անվտանգության համակարգի թերացումն էր մարզադաշտում. ռուսաստանցի երկրպագուները կարողացել են մարզադաշտ մտցնել ազդանշանային ատրճանակներ, որոնցով և կրակել են անգլիացի երկրպագուների ուղղությամբ։  "
Սպորտ,Այսօր մեկնարկում է Եվրո-2016-ը," Այսօր Փարիզում Ֆրանսիա-Ռումինիա հանդիպումով սկսվում է ֆուտբոլի Եվրոպայի 2016 թվականի առաջնությունը:Խաղերն անցկացվելու են Փարիզի, Բորդոյի, Լիլի, Լիոնի, Մարսելի, Նիսի, Սեն Դենիի, Սենթ Էթիենի և Թուլուզի մարզադաշտերում:Գործող չեմպիոնը Իսպանիայի հավաքականն է, որը հաջողության է հասել Եվրոպայի 2008 և 2012 թվականների առաջնություններում:Սա կլինի Ֆրանսիայում անցկացվող Եվրոպայի ֆուտբոլի արդեն երրորդ առաջնությունը: Առաջին անգամ Ֆրանսիան 1960 թվականին է հյուրընկալել մրցաշարը, որը Եվրոպայի ֆուտբոլի պատմության ընթացքում ընդհանրապես առաջինն էր: Այն ժամանակ Հին Աշխարհամասի չեմպիոն է դարձել Խորհրդային Միության հավաքականը: Երկրորդ անգամ ֆրանսիացիները առաջնությունն անցկացրել են 1984-ին և հենց իրենք էլ չեմպիոն են դարձել: Ֆրանսիան ևս մեկ անգամ էլ առաջին տեղը գրավել է 2000 թվականին:2016-ի առաջնության փուլային մրցաշարին մասնակցում է 24 հավաքական: Դա էլ ռեկորդ է, քանի որ մինչ այդ երբևէ այդքան հավաքականներ չեն մասնակցել Եվրոպայի առաջնությանը:Ի դեպ, 1960 թվականին մասնակիցների թիվն ընդամենը 4-ն էր, 1980-ին այն հասցվել է 8-ի, 1992-ին կրկնապատկվել և դարձել է 16:Այս տարվա առաջնության համար կազմվել է 6 խումբ, յուրաքանչյուրում ընդգրկվել է 4-ական հավաքական:Մեկնաբանների կարծիքով՝ այս տարի հաղթելու լավ հնարավորություններ ունեն Հին Աշխարհամասի «ծանրքաշայինները»՝ գործող չեմպիոն Իսպանիան և աշխարհի չեմպիոն Գերմանիան: Այդ երկու թիմերը երեքական անգամ են դարձել Եվրոպայի չեմպիոն:Մասնագետները գովեստով են խոսում նաև տանտերերի հավակնոտ թիմի մասին:Ինչպես միշտ, հզոր թիմերի թվին են դասվում Իտալիան և Անգլիան:Համաշխարհային մակարդակի գերաստղեր կան Պորտուգալիայի, Շվեդիայի, Լեհաստանի, Ուելսի և այլ երկրների հավաքականներում, սակայն եթե մնացած օղակները հուսալի չեն, մեկ-երկու լիդերներ այսօր չեն կարող վերջնական հաղթանակ ապահովել:Հունիսի 25-27-ը տեղի կունենա խմբային փուլը հաղթահարած 16 թիմերի մրցափուլը: Հուլիսի 1-3-ը քառորդ եզրափակիչի հանդիպումներն են, կիսաեզրափակիչի երկու հանդիպումները տեղի կունենան հուլիսի 6-ին և 7-ին, երրորդ տեղի համար առանձին խաղ չի լինի:Կիսաեզրափակիչի հաղթողները հուլիսի 10-ին Ֆրանսիայի մայրաքաղաքում կպայքարեն Եվրոպայի չեմպիոնի տիտղոսի համար:  "
Սպորտ,«Ֆորմուլա 1»-ը դիտելու համար՝ վարձով պատշգամբներ Բաքվի կենտրոնում," Բաքվի կենտրոնական փողոցների բնակիչները պատրաստվում են իրենց պատշգամբները վարձով տրամադրել այն մարդկանց, ովքեր ցանկանում են հետևել «Ֆորմուլա 1» մրցաշարին, որը Ադրբեջանի մայրաքաղաքում մեկնարկում է հաջորդ շաբաթավերջին։Մոնակոյից և Սինգապուրից հետո Բաքուն աշխարհի երրորդ քաղաքն է, որը «Ֆորմուլա 1»-ի մրցաշարն անցկացնում է քաղաքի փողոցներով:«Ազատություն» ռադիոկայանի ադրբեջանական ծառայությունը հիշեցնում է, որ երկրի իշխանությունները դեռևս ամիսներ առաջ էին Բաքվի կենտրոնական փողոցների բնակիչներին կոչ արել՝ օգտվել ընձեռված հնարավորությունից և փող աշխատել։Ադրբեջանի երիտասարդության և սպորտի նախարար Ազադ Ռահիմովը հատուկ շեշտել էր, որ գնային որևէ սահմանափակումներ չեն լինի։ Բերելով սեփական օրինակը՝ ադրբեջանցի պաշտոնյան խոստովանել էր, որ Մոնակոյում ինքն էլ էր ինչ-որ մեկի պատշգամբը վարձակալել՝ խաղին հետևելու համար։Մինչ ադրբեջանական սոցցանցերում հեգնում էին պաշտոնյային իր հայտարարությունների համար, Բաքվի կենտրոնում պատշգամբ ունեցողները գնային քաղաքականություն էին մշակում՝ մեկ պատշգամբի գինը 300-400 մանաթ կամ 30-40 դոլար, ընդ որում՝ առաջին օրվա վարձակալությունը ավելի էժան է, քան երկրորդ օրվանը։ Վճռական օրվա մրցումների համար պատշգամբների գինը կարող է հասնել մինչև 50 դոլարի։«Ես իմ պատշգամբը տրամադրում եմ 300 մանաթով։ Կարող եք գալ, նստել, դիտել։ Բացի այդ, գնի մեջ մտնում է նաև քաղցրավենիքով թեյ», - պատմում է բաքվեցի Վահիդ Վալիևը և խոստանում, որ միանգամից երկու օրվա համար պատշգամբ վարձակալողները հատուկ զեղչեր կունենան։«Մրցումների տոմսերի իրական գինը 120-ից 472 դոլար է։ Իհարկե շատ թանկ է։ Մեր երկրում նման մրցաշարեր անցկացնելու անհրաժեշտություն չկար։ Միգուցե ինչ-որ մեկն ուզում էր ինչ-որ բա՞ն ցույց տալ սրանով», - մեկնաբանում է Բաքվի բնակիչներից մեկը։Հունիսի 17-19-ը Բաքվում նախատեսված «Ֆորմուլա 1» մրցարշավը տեղի է ունենում ադրբեջանում տնտեսական ճգնաժամի պայմաններում։ Միջազգային լրատվամիջոցները ամիսներ առաջ մտավախություն էին հայտնում, որ Ադրբեջանը կարող է չեղյալ հայտարարել մրցարշավը։ Բաքուն, սակայն, հայտարարեց, որ չնայած ահռելի ծախսերին, վճռական են «Ֆորմուլա 1-ը» բարձր մակարդակով կազմակերպելու հարցում, վստահ լինելով, որ այն մեծ օգուտ կբերի տնտեսությանը՝ ինչպես կարճաժամկետ, այնպես էլ երկարաժամկետ հեռանկարում:Մինչդեռ «Ռոյթերզ» գործակալության հաշվարկների համաձայն՝ մրցարշավը շատ ավելի թանկ կարժենա Բաքվի համար, քան իշխանություններին է թվում։ Գործակալության տվյալներով՝ տոմսերի վաճառքից եկամուտները սովորաբար չեն գերազանցում մի քանի տասնյակ հազար դոլարը։  "
Սպորտ,ԱՄՆ-ը ահազանգում է ֆուտբոլի Եվրոպայի առաջնության օրերին ահաբեկչության վտանգի մասին," Հունիսի 10-ին Փարիզում Ֆրանսիա-Ռումինիա հանդիպումով մեկնարկում է ֆուտբոլային տարվա ամենակարևոր մրցաշարերից մեկը՝ Եվրոպայի առաջնությունը: Հին մայրցամաքի ֆուտբոլի պատմության ընթացում առաջին անգամ առաջնությանը կմասնակցի 24 հավաքական:Մրցաշարը հյուրընկալող ֆրանսիացիների համար հիմա առավել հրատապ է բուն սպորտի հետ առնչություն չունեցող մի խնդիր՝ անվտանգությունը: Ամերիկայի Միացյալ Նահանգները նախազգուշացրել է, որ այս ամռանը չեն բացառվում ահաբեկչական գրոհներ, և թիրախներից մեկն էլ կարող է դառնալ հենց ֆուտբոլի մրցաշարը, որը, մոտավոր հաշվարկների համաձայն, մարզադաշտերում ցանկանում է դիտել մոտ 2 միլիոն հանդիսատես:Եվրոպայում անվտանգության խնդիրներն առաջնահերթ են դարձել անցյալ տարվա աշնանից, երբ նոյեմբերի 13-ին Փարիզում ահաբեկիչների իրականացրած մի շարք հարձակումների հետևանքով 130 անմեղ մարդ զոհվեց: Այն ժամանակ հենց Stade de France-ում՝ Ֆրանսիա-Գերմանիա ընկերական հանդիպման ընթացքում պայթեց ռումբերից մեկը, դրան հաջորդեցին պայթյուններ տարբեր վայրերում:«Մենք նախազգուշացնում ենք Միացյալ Նահանգների քաղաքացիներին Եվրոպայում՝ խոշոր իրադարձությունների ժամանակ, զբոսաշրջիկների համար հետաքրքրություն ներկայացնող վայրերում, ռեստորաններում, սրճարաններում, առևտրի կենտրոններում, հանրային հավաքատեղիներում հնարավոր ահաբեկչությունների մասին»,- երեկ ասել է ԱՄՆ Պետական դեպարտամենտի խոսնակ Ջոն Քըրբին: Նրա փոխանցմամբ, Եվրոպայի ֆուտբոլի առաջնության մարզադաշտերը, երկրպագուների հավաքատեղիները, առաջնության հետ կապված տարբեր հանրային միջոցառումները Ֆրանսիայում և ընդհանրապես ամբողջ Եվրոպայում տեսականորեն կարող են լինել ահաբեկիչների թիրախներ:Անցյալ տարվա նոյեմբերին Ֆրանսիայում տեղի ունեցած գրոհներից հետո նոր հարձակումներ իրականացվեցին արդեն այս տարվա մարտին 22-ին Բելգիայում, որտեղ զոհվեց 35 մարդ և 3 ահաբեկիչ: Ընդ որում՝ փորձագետներն անմիջապես կարծիք հայտնեցին, որ փարիզյան և բրյուսելյան գրոհները ծրագրել է «Իսլամական պետության» հետ կապ ունեցող նույն խումբը, հետագայում դա հաստատվել է: Ամերիկացիները հենց մարտի 22-ին են արձակել ահաբեկչության վտանգի նախազգուշացումը, որի ժամկետը սպառվելու էր այս հունիսի վերջին: Սակայն երեկ Պետդեպարտամենտը ժամկետը երկարաձգել է մինչև օգոստոս:Ֆրանսիայում արդեն երրորդ անգամ է անցկացվում ֆուտբոլի Եվրոպայի առաջնությունը: Ենթադրվում է, որ 2016-ի առաջնության կապակցությամբ, մոտ մեկ միլիոն մարդ կմեկնի Ֆրանսիա, որտեղ տարբեր քաղաքների տասը մարզադաշտերում տեղի կունենա 51 խաղ: Առաջնության անվտանգությունը ապահովելու են պատկան ծառայությունների մոտ 90 հազար աշխատակիցներ: Եզրափակիչ հանդիպումը կկայանա հուլիսի 10-ին՝ Stade de France-ում:Ֆուտբոլի Եվրոպայի անդրանիկ առաջնությունը, որին մասնակցել է ընդամենը 4 հավաքական, տեղի է ունեցել 1960 թվականին: Առաջին չեմպիոն է դարձել ԽՍՀՄ հավաքականը, որը Stade de France մարզադաշտում եզրափակիչում 2-1 հաշվով առավելության է հասել Հարավսլավիայի թիմի նկատմամբ: Ուշագրավ է, որ քաղաքական-պատմական զարգացումների բերումով, այդ երկու պետություններն էլ արդեն գոյություն չունեն: "
Սպորտ,Չճանաչված տարածքների ֆուտբոլի աշխարհի առաջնություն," Ամռանը ֆուտբոլի երկրպագուների համար լարված շրջան է՝ հունիսի 3-ին Միացյալ Նահանգներում մեկնարկում է Copa America-ն՝ ամերիկյան ֆուտբոլային ֆեդերացիաների 2016 թվականի առաջնությունը, որին նախկինում մասնակցել են հարավամերիկյան հավաքականները, սակայն մրցաշարն այս տարվանից ընդարձակվել է, իսկ հունիսի 10-ից Ֆրանսիայում սկսվում է Եվրոպայի առաջնությունը։Մինչդեռ, վաղը Աբխազիայում սկսվելու է մի շատ ուշագրավ մրցաշար՝ Conifa-ն։ Դա Չճանաչված տարածքների համաշխարհային գավաթի խաղարկությունն է։ Conifa-ի կազմակերպիչները մրցույթն անվանել են «ՖԻՖԱ-ից դուրս աշխարհի ֆուտբոլի առաջնություն»։A խմբում ընդգրկված են Աբխազիայի, Չագոսյան կղզիների և Արևմտյան Հայաստանի հավաքականները։Աբխազիան Վրաստանից անջատված տարածքն է, որի անկախությունը Ռուսաստանն է ճանաչել։«Չագոսյան կղզիներ» անվամբ տարածքն ընդգրկում է Հնդկական օվկիանոսում գտնվող մոտ վեց տասնյակ արևադարձային կղզիներ, որոնց պատկանելությունը վիճարկում են Մեծ Բրիտանիան և Մավրիկիոսը։Ինչպես մրցաշարի կազմակերպիչներն են նշում, Արևմտյան Հայաստանը Արևելյան Թուրքիայի լեռնային շրջանն է, որը մինչև 1915 թվականի Ցեղասպանությունը պատմականորեն բնակեցված էր հայերով։B խմբում են Քրդստանի, Շեկելի երկրի, Ճապոնիայի միավորված կորեացիների ընտրանիները։«Քրդստան» են անվանում Իրաքում, Սիրիայում, Թուրքիայում և Իրանում սփռված ընդարձակ տարածքը, որտեղ բնակվող քրդերը սեփական պետականություն չունեցող աշխարհի ամենամեծ ազգային խմբերից են։«Շեկելի երկիր» են անվանում Ռումինիայի կենտրոնում գտնվող մի գավառ, որտեղ ապրում են հունգարացիների ազգային ենթախմբին դասվող շեկելիները։Ճապոնիայի էթնիկ կորեացիներին անվանում են նաև «Զաինիչի կորեացիներ», նրանց նախնիներին ճապոնացիները՝ կայսերական իշխանության օրոք, բռնի ուժով Կորեայից փոխադրել են Ճապոնիա և շահագործել գրեթե որպես ստրուկների։C խմբում են Հյուսիսային Կիպրոսի, Պադանիայի և Ռաետիայի հավաքականները։Հյուսիսային Կիպրոսը 1974 թվականին թուրքերի կողմից գրավված տարածքն է, որի անկախությունը միայն Թուրքիան է ճանաչել։Պադանիան Իտալիայի հյուսիսում գտնվող գավառ է, որտեղ բնակվող անջատականները երազում են անկախ երկիր ստեղծելու մասին։Ռաետիան հին հռոմեական գավառ է, որի հատվածները հիմա գտնվում են Ավստրիայի, Շվեյցարիայի և Հարավային Գերմանիայի տարածքներում։D խմբում Փենջաբը, Սապմին և Սոմալիլանդը։Փենջաբի ֆուտբոլի թիմի անդամները մշտապես ապրում են Մեծ Բրիտանիայում և ներկայացնում են համայնքը, որի բնակիչները Միացյալ Թագավորություն են տեղափոխվել Հնդկաստանի հյուսիսից և Պակիստանի արևելքից։Սապմին, կամ, ինչպես անգլերեն են ասում՝ Լապլանդիան, սամի ժողովրդի երկիրն է, այն գտնվում է ներկայիս Նորվեգիայի, Շվեդիայի, Ֆինլանդիայի և Ռուսաստանի Դաշնության տարածքներում։Իսկ Սոմալիլանդը Ադենի ծոցում Սոմալիից 1991 թվականին անջատված տարածք է, որը միջազգային ճանաչում չունի։Այս զարմանալի մրցաշարը կավարտվի հունիսի 5-ին։   "
Սպորտ,Միշել Պլատինին լքում է ՈւԵՖԱ-ի ղեկավարի պաշտոնը," Լոզանի սպորտային արբիտրաժային դատարանն այսօր կրճատել է ՈւԵՖԱ-ի նախագահ Միշել Պլատինիին ֆուտբոլի ոլորտում պատասխանատու պաշտոններ զբաղեցնելու իրավունքից զրկելու ժամկետը՝ 6 տարվա փոխարեն սահմանելով 4 տարվա արգելք: Սպորտային միջազգային դատարանը միևնույն ժամանակ նվազեցրել է ավելի վաղ սահմանված տուգանքը՝ 82,6 հազար դոլարի փոխարեն Պլատինին պետք է տուգանվի 62 հազար դոլարով:Պլատինին այսօր մեկնաբանել է դատարանի որոշումը՝ այն որակելով «լիովին անարդար»:«Համաձայնության գալով ազգային ընկերակցությունների հետ, ես հրաժարվում եմ ՈւԵՖԱ-ի նախագահի իմ պարտականություններից, որպեսզի շարունակեմ իմ պայքարը շվեյցարական դատարաններում՝ ապացուցելով, որ ներքաշվել եմ անարդարության մեջ», - հայտարարել է Պլատինին:Անցյալ տարվա դեկտեմբերի 21-ին էթիկայի հանձնաժողովը որոշեց 8 տարով կասեցնել Զեպ Բլատերի և Միշել Պլատինիի լիազորությունները: ՖԻՖԱ-ի բողոքարկման հանձնաժողովը, սակայն, քննելով Պլատինիի և Բլատերի դիմումները, փետրվարի 24-ին որոշել էր նրանց գործունեության սահմանափակման ժամկետը նվազեցնել 2 տարով՝ 8 տարվա փոխարեն՝ 6 տարի ժամկետ էր նախատեսել, որի ընթացքում ֆուտբոլի ասպարեզում Պլատինին և Բլատերը զրկված կլինեն որևէ պաշտոն զբաղեցնելու իրավունքից:Բլատերն ու Պլատինին սկանդալային պատմության կենտրոնում հայտնվեցին, երբ հնչեցին մեղադրանքներ, որ 2011 թվականին` ՖԻՖԱ-ի նախագահի ընտրություններին ընդառաջ Պլատինիին 2 միլիոն դոլար է փոխանցել ՖԻՖԱ-ի այժմ նախկին նախագահ Զեպ Բլատերը:Ուշագրավ է, որ Պլատինին հայտարարում է, թե հրաժարականից հետո էլ շարունակելու է պայքարել իր նկատմամբ սահմանված արգելքը վերացնելու համար: Նա մտադիր է դիմել Շվեյցարիայի դաշնային դատարան, սակայն նրա դիմումը դատարանը կարող է քննել միայն այն դեպքում, երբ ներկայացվեն հիմնավոր փաստարկներ, որ սպորտային արբիտրաժային դատարանն այսօր թույլ է տվել ընթացակարգային խախտումներ:Ֆրանսիայի ֆուտբոլի ֆեդերացիան հայտարարել է, որ «ողջունում է Միշել Պլատինիի աշխատանքը և նրա մարդկային որակները, նա միշտ աշխատել է ի շահ ֆուտբոլի, հատկապես երբ ՈւԵՖԱ-ի նախագահն էր»:  "
Սպորտ,"«Ֆուտբոլ խաղալը շատ պարզ է, բայց պարզ ֆուտբոլ խաղալը շատ բարդ է»"," Արդիական ֆուտբոլի մեծ նորարարըԻնչպեսև ցանկացած բնագավառում, լինի դա գիտություն, արվեստ, սպորտում էլ, մասնավորապես ֆուտբոլում` կան անհաշիվ ապաշնորհ խաղացողներ, բազմաթիվ շնորհալի, տաղանդավոր, կան տասնյակ մեծագույն վարպետներ, իսկ այդ Օլիմպոսի գագաթին կանգնած են ընդամենը մի քանիսը։Ֆուտբոլիստներ, ովքեր դասական իմաստով հանճարներ են, անհերքելի հեղինակություններ։ Աստված նրանց ընտրել, համբուրել և օրհնել է, ասելով` «Դե, զավակներս, հիմա գնացեք ու զարգացրեք ձեր ֆուտբոլը, ուրախություն պարգևեք, թող մարդիկ նայեն, հիանան»։ Մատների վրա կարող ես հաշվել` Պելե, Մարադոնա, Կրոյֆ։Մարդիկ ստեղծել են ֆուտբոլը, սահմանել են կանոնները, ոգևորել հազարավոր երիտասարդների, բայց ֆուտբոլին անհրաժեշտ էին հանճարները, ովքեր դուրս կգան դաշտ, կփոխեն բոլորիս պատկերացումները ֆուտբոլի և ֆուտբոլիստների հնարավորությունների մասին։Նորարաներ․ նրանք են վիթխարի զարգացում ապահովել, ինչպես Ալբերտ Էյնշտեյնը և Սթիվեն Հոքինգզը՝ գիտության աշխարհում, Չարենցը՝ պոեզիայում, Բիթլերը, Ջիմի Հենդրիքսը, Մայլս Դեյվիսը՝ երաժշտությունում, Սթիվ Ջոբզը և Բիլ Գեյթսը՝ համակարգիչների ասպարեզում: Այդ խենթերն իրենց հատուկ սյուռեալիստական մտածելակերպով գալիս, փոխում են կանոնները, ընդարձակում հորիզոնը և մի քանի տարում ապահովում մի քանի տասնամյակի առաջընթաց։Այդպիսի նորարար-հեղափոխականներ էին ֆուտբոլում նաև Պելեն, Մարադոնան և Կրոյֆը։Տխուր օրեր են․ ֆուտբոլի աշխարհը հրաժեշտ է տալիս հոլանդացի Յոհան Կրոյֆին, ով երեկ մահացել է Բարսելոնայում։ Մահվան պատճառը թոքերի քաղցկեղն է։«Մարտի 24-ին Յոհան Կրոյֆը խաղաղ հանգչել է, վերջին րոպեներին նրա հետ էին ընտանիքի անդամները և մտերիմ բարեկամները»,- այս հայտարարությունը տարածել է Կրոյֆի կայքջը։Ամստերդամի զավակը ֆուտբոլը սովորել է փողոցումՀենդրիկ Յոհաննես Յոհան Կրոյֆը, կամ, ինչպես հոլանդացիներն են ասում` Կրայֆը, ծնվել է 1947 թվականի ապրիլի 25-ին՝ Ամստերդամում։ Այդ քաղաքի ամենահայտնի ֆուտբոլային թիմը` «Այաքսը», Կրոյֆի օրրանն էր, դպրոցն ու հայրենի տունը։ Նա, իր խոսքերով, մանկության տարիներին ժամանակի մեծ մասն անցկացրել է կա՛մ բակում, կա՛մ «Այաքսի» մարզադաշտի մատույցներում ֆուտբոլ խաղալիս, և նրա տեղափոխումը բուն «Այաքս», կարծես, կենսագրության բնական շարունակությունն էր։«Բակում կար երկու բան` գնդակ և Յոհան, Յոհան և գնդակ»,- ասում էին մանկության ընկերները։Կրոյֆը, հավանաբար, այն վերջին մոհիկաններից էր, ով ֆուտբոլ է սովորել ոչ թե մարզական դպրոցում, այլ փողոցում։ Նա տեխնիկայի առումով բացարձակ չի զիջել ամենահմուտ բրազիլացիներին, նրա հրաշալի և հիրավի սյուրեալիստական գոլերն այսօր էլ հիացմունքով ես դիտում։ «Այդ օրը ինչ-որ բան սխալ գնաց»Կրոյֆը Այաքսի կազմում 8 անգամ դարձել է Հոլանդիայի չեմպիոն, շահել է Չեմպիոնների լիգայի երեք և Միջմայրցամաքային լիգայի մեկ գավաթ, երեք անգամ` 1971, 1973 և 1974 թվականներին ճանաչվել է աշխարհի լավագույն ֆուտբոլիստ։1974 թվականին նրա առաջնորդած Հոլանդիան դուրս է եկել աշխարհի առաջնության եզրափակիչ և 1-2 հաշվով զիջել է Արևմտյան Գերմանիային։ Այդ պարտության մասին նա միշտ դառնությամբ է խոսել։ Մեկնաբանների համոզմամբ, հոլանդացիները պարտավոր էին հաղթել։«Մենք երևի շատ էինք ինքնավստահ, այդ օրը ինչ-որ բան սխալ գնաց, կոտրվեց, չկար ամենակարևորը, չէինք կարողանում գոլ խփել»,- ասել է Կրոյֆը։ Նա տեղափոխվել է «Բարսելոնա» և դարձել Լա Լիգայի չեմպիոն, ապա մեկնել է Ամերիկա, վերադարձել է Հոլանդիա և նորից «Այաքսի» կազմում դարձել չեմպիոն, հետո տեղափոխվել «Այաքսի» ոխերիմ մրցակիցների` «Ֆեյենորդի» կազմ և դարձել չեմպիոն։ Dream teamԻ վերջո Կրյոյֆը, արդեն որպես մարզիչ, ստանձնել է «Բարսելոնայի» ղեկավարումը և ստեղծել այն, ինչ անվանել են «dream team»` «երազանքի թիմ»։ Այդ հրաշալի թիմի կազմում էին Պեպ Գուարդիոլան, Խոսե Մարի Բակերոն, Ռոնալդ Կումանը, Միխաել Լաուդրուփը, Ռոմարիոն, Գեորգե Հաջին, Խրիստո Ստոիչկովը։Նրա «Բարսելոնան» 4 անգամ դարձել է Լա Լիգայի չեմպիոն, շահել է Իսպանիայի գավաթը, Եվրոպայի չեմպիոնների գավաթը։ Մեկնաբանների կարծիքով, Կրոյֆը ոչ այնքան ֆուտբոլիստ էր, որքան փիլիսոփա, ոչ թե մարզիկ էր, այլ մտավորական, ոչ թե դաշտի զինվոր, այլ հանճարեղ հեղափոխական։ Կրոյֆը այն սակավաթիվ մարզիկներից էր, ովքեր դարձել են նաև լավ մարզիչ։ Հանճարեղ եռյակից Պելեն երբեք լավ մարզիչ չի եղել, Մարադոնան առանձնապես մեծ հաջողությունների չի հասել, և միայն Կրյոֆն էր, ով ոչ միայն որպես մարզիկ, այլև մարզիչ՝ վաստակել է ամենապատվավոր տիտղոսները։«Կրոյֆն է պատկերազարդել «Բարսելոնայի» մատուռը»Ինչպես ֆուտբոլի մեկնաբան Դեյվիդ Վիններն է նշում, առանց Կրոյֆի չէր լինի այսօրվա ֆուտբոլը, չէին լինի «Բարսելոնան», «Բավարիան», «Միլանը», չէին լինի այսօրվա աստղերը և առաջատար ակումբները, որովհետև հենց Կրոյֆն է մշակել ու հղկել այն, ինչ անվանում են «տոտալ ֆուտբոլ»։ Դա հոլանդացիների գյուտն էր, մեծ մարզիչ Ռինուս Միխելսի մտահղացումը, որի մարմնավորումը Կրոյֆն է ապահովել։Չկան դաշտի հստակ սահմանված հատվածներ պաշտպանների, կիսապաշտպանների, հարտձակվողների համար, բոլորը կարող են հարձակվել և պաշտպանվել, բոլորի գործողությունները համակարգված են։ Այդ «տոտալ ֆուտբոում էլ» «Բարսայի» հայտնի «տիկի-տակայի» մեթոդն էր, որի նպատակն էր կարճ և արագ, մրցակցի համար անսպասելի փոխանցումներով վերահսկել ամբողջ դաշտը։«Կրոյֆն է պատկերազարդել «Բարսելոնայի» մատուռը, մեզ մնում էր այն միայն պահպանել և խնամել»,- իր նախկին մարզիչի մասին ասել է Պեպ Գուարդիոլան, ով հետագայում նույնպես դարձել է «Բարսայի» մարզիչ և ապահովել մեծագույն հաջողություններ։El SalvadorԿրոյֆը որպես խաղացող «Բարսելոնա» է տեղափոխվել 1973-ին։ Այդ տարի նրանք դարձել են Իսպանիայի չեմպիոն, դա ակումբի առաջին հաղթականն էր 14 տարիների ընթացքում։ Կատալոնական ակումբի երկրպագուները Կրոյֆին անվանել են El Salvador` «Փրկիչ»։«Մնացածներս` մահկանացու»«Նա այն լեգենդներից է, ով կանգնած է Պելեի, Մարադոնայի կողքին, մենք, մնացյալներս` մահկանացուներ ենք, գալիս ենք և գնում»,- հոր մասին ասել է նախկինում պրոֆեսիոնալ ֆուտբոլիստ Ժորդի Կրոյֆը։Յոհան Կրոյֆը իր կարիերայի ընթացքում անցկացրել է 529 խաղ, տարբեր ակումբներում 392 գոլ է խփել, 48 անգամ ելույթ է ունեցել Նիդերլանդների հավաքականի կազմում, խփել է 33 գոլ։Ֆուտբոլի մեծ վարժապետԸնդունելով և զարգացնելով առասպելական մարզիչ Ռինուս Միխելսի գաղափարները, Կրոյֆը հասկացել է, որ ֆուտբոլի զարգացման համար անհրաժեշտ են արդիական դպրոցներ։ Նա վերակազմավորել է «Այաքսի» պատանեկան թիմերի համակարգը, հետագայուն նույնն արել է Բարսելոնայում։ «Այսօր մենք հիանում ենք իսպանական գեղեցիկ, խոհեմ և ստեղծագործական ֆուտբոլով։ Դրա ստեղծամանը շատ է նպաստել հենց Յոհան Կրոյֆը»,- ասում է մեկնաբան Դեյվիդ Վիները։ Nunca te olvidaremos, Flaco​, կամ մեծերը Կրոյֆի մասին«Նա, անշուշտ, Եվրոպայում ծնված ամենամեծ աստղն», - Ֆրանց Բեքենբաուեր։«Շատ տխուր եմ, ֆուտբոլի աշխարհը կորցրեց իր իսկական լեգենդներից մեկին, նա փայլուն ֆուտբոլիստ էր և մարզիչ, նրա նվաճումները կրկնել չի լինի, նա նաև շատ լավ մարդ էր», - Ռոյ Հոջսոն, Անգլիայի հավաքականի մարզիչ:«Նա հոլանդական ֆուտբոլի կնքահայրն է», - Ֆրանք Ռիկկարդ, հոլանդացի աստղ։ «Նա դաշտի ցանկացած հատվածում լավագույյն էր», - Էրիկ Կանտոնա, ֆրանսիացի աստղ։«Հպարտ եմ, որ ճանաչել եմ Յոհանին, նա իսկական մեծ մարզիկ էր, երբ ստանում էր գնդակը, բոլորը գիտեին, որ հիմա մի անսպասելի բան կանի, նա շատ էր սիրում խաղը, սպորտը և կյանքը», - Սըր Բոբբի Չարլտոն, անգլիացի առասպելական աստղ։«Ինձ համար նա պարզապես լավագույնն էր», - Միշել Պլատինի, ֆրանսիացի գերաստղ։«Ես միշտ ասել եմ, որ Կրոյֆը իմ կուռքն է, դա բնավ չի նշանակում, որ հավատարիմ չեմ «Ռեալին»։ Այդպես միայն սահմանափակ մարդիկ կմտածեն», - Էմիլիո Բուտրագենյո, Մարդիդի «Ռեալի» գերաստղ։«Կասկած չկա, որ նա իմ կյանքում ամենալավ մարզիչն էր, նրա դասերը երբեք չեն մոռացվի», - Ռոմարիո, բրազիլացի գերաստղ։«Նա իսկական նորարար էր և դա այսօր ես հասկանում։ Ֆուտբոլից հեռացել էր 15 տարի առաջ, բայց միևնույն է՝ շատերից ավելի հեռու էր տեսնում, ես նրանից շատ բան եմ սովորել», - Լուիշ Ֆիգո, պորտուգալացի գերաստղ։«Նա իմ եղբայրն էր», - Ֆրանց Բենքենբաուեր։Nunca te olvidaremos, Flaco.. «Մենք քեզ երբեք չենք մոռանա, Նիհար» [ֆուտբոլի աշխարհում Կրոյֆի մականուններից մեկը «Նիհարն» էր], - Դիեգո Մարադոնա, արգենտինացի գերաստղ։ «Մենք կորցրել ենք մեծ մարդու, պետք է պահպանենք նրա կատարելության օրինակը», - Պելե, ֆուտբոլի արքա։Այսօրվա սերունդը հարգանքի տուրք է մատուցում ֆանտաստիկ հոլանդացուն«Եվս մեկ լեգենդ մեզ լքեց», - Մեսսի, Արգենտինայի հավաքականի և «Բարսելոնայի» գերաստղ, արդիական աշխարհի լավագույն ֆուտբոլիստ։«Մարտի 24-ը տխուր օր է «Բարսայի» համար», - Անդրեաս Ինյեստա, կատալոնական ակումբի գերաստղ։Յոհան Կրոյֆի անմոռանալի բանաձևերըՖուտբոլ խաղալը շատ պարզ է, բայց պարզ ֆուտբոլ խաղալը շատ բարդ է։Ֆուտբոլ գլխով են խաղում, ոտքերը միայն օգնում են։Որակը առանց արդյունքի անիմաստ է, արդյունքը առանց որակի` ձանձրալի։ Խաղացողը պետք է ճիշտ պահին լինի ճիշտ տեղում, այլապես նա կամ ուշացել է, կամ ժամանակից շուտ հասել։Ինչ-որ իմաստով ես, հավանաբար, անմահ եմ... "
Սպորտ,ՀՖՖ-ի գործադիր կոմիտեի անդամ Հրայր Թովմասյանը պաշտպանում է Հայրապետյանի որոշումը," Ռուբեն Հայրապետյանի համար ֆուտբոլը իր զավակներից մեկն է, և եթե հիմնավոր պատճառներ չլինեին, ապա նա հավաքականից չէր հեռացնի Մովսիսյանին, Արզումանյանին և Կասպարովին, «Ազատության» հետ զրույցում հայտարարեց Ֆուտբոլի ֆեդերացիայի գործադիր կոմիտեի անդամ, ԱԺ աշխատակազմի ղեկավար Հրայր Թովմասյանը։ Նրա խոսքով՝ Հայրապետյանը այն մարդն է, ով բոլորից շատ է մտահոգված Հայաստանի հավաքականի համար։«Եթե ճանաչում եք Ռուբեն Հայրապետյանին, ֆուտբոլը իրա զավակներից մեկն է, ինքը էդքան ցավում է, իրա համար ամեն ինչ է էդ ֆուտբոլը»,- ասաց Թովմասյանը:Երեկ հայտնի դարձավ, որ Հայաստանի ֆուտբոլի հավաքականի առաջատարներ Յուրա Մովսիսյանը և Ռոբերտ Արզումանյանը, ինչպես նաև դարպասապահ Գևորգ Կասպարովը հավաքականի կազմում այլևս չեն խաղա։ Ֆուտբոլի ֆեդերացիայի նախագահ Ռուբեն Հայրապետյանը ասել էր, որ անձամբ է արգելել նրանց հավաքական հրավիրել։Ըստ ֆուտբոլային մեկնաբանների՝ Բերեզովսկու հեռանալուց հետո հավաքականի դարպասապահ էր դառնալու հենց Կասպարովը, իսկ Արզումանյանը լավագույն պաշտպաններից էր։ Վստահ են՝ նրանց հեռանալը հավաքականի վրա բացասական ազդեցություն կունենա։Հրայր Թովմասյանը այսօր հայտարարեց, որ Կասպարովը և Արզումանյանը երբեք էլ առաջատար չեն եղել։ «Եթե կան որոշ բաներ, որ էսօր ինչ-ինչ պատճառներով չի ասում ֆեդերացիայի նախագահը, դրանք կան, միգուցե հրապարակային ասելու չեն, էդ դեպքում պետք է համբերությամբ զինվենք ու տեսնենք, թե ինչ հավաքական է ստեղծում»:Թովմասյանը պնդեց՝ Ռուբեն Հայրապետյանը հիմքեր է ունեցել հավաքականի կազմի ընտրությանը միջամտելու համար. այդ հիմքերը, նրա խոսքով, մարզավիճակով չեն պայմանավորված։ Նա խորհուրդ տվեց չշտապել հետևանքների մասին խոսելիս, վստահեցրեց, որ հավաքականում Հայրապետյանի դիկտատուրա չկա․- «Ո՞րն է դիկտատուրան․ էն, որ ֆուտբոլի ակադեմիայի է ստեղծել չորս հատ, հարյուրավոր երեխաներ սնվում, ուսուցում են ստանում: Է՞դ է դիկտատուրան»:Բացի Հրայր Թովմասյանից, ֆեդերացիայի գործադիր կոմիտեի անդամ են Երևանի քաղաքապետ Տարոն Մարգարյանը, գործարար պատգամավոր Սամվել Ալեքսանյանը, խորհրդարանում նախագահի ներկայացուցիչ Վիկտոր Դալլաքյանը։Ի տարբերություն ֆեդերացիայի գործադիր կոմիտեի, Հայաստանում ոլորտի գլխավոր պատասխանատուն՝ սպորտի նախարար Գաբրիել Ղազարյանը այսօր կառավարության նիստից հետո հայտարարեց, որ հավաքականի կազմը պետք է որոշի հավաքականի մարզչական խորհուրդը։Լրագրողների այն դիտարկմանը, որ Հայրապետյանը հայտարարել է՝ ինքն է արգելել ֆուտբոլիստներին հավաքական հրավիրել, նախարարը պատասխանեց, որ դրա մասին չի լսել, քանի որ չի եղել այնտեղ. թե որտեղ պետք է լիներ, որ լսեր՝ չմանրամասնեց։«Ես հիմա չեմ մեկնաբանի՝ ինչ պետք է անենք, բայց ընթացքին, բնականաբար, տեղյակ կլինեք»,- ասաց Ղազարյանը:Ավելի վաղ հավաքականի նորանշանակ մարզիչն էր վստահեցրել «Ազատության» հետ զրույցում, որ եթե անգամ նման մի շշուկ լինի, թե Հայրապետյանը միջամտում է իր որոշումներին, հրաժարական կտա։ Այսօր նա համաձայնեց հարցազրույց տալ, բայց միայն ֆեդերացիայի թույլտվությունից հետո: Ֆեդերացիան, սակայն, արգելեց հարցազրույցը։​ "
Սպորտ,Ռուբեն Հայրապետյանն անձամբ է արգելել երեք ֆուտբոլիստներին հավաքական հրավիրել ," Հայաստանի ֆուտբոլի հավաքականի առաջատարներ Յուրա Մովսիսյանը և Ռոբերտ Արզումանյանը, ինչպես նաև դարպասապահ Գևորգ Կասպարովը հավաքականի կազմում այլևս չեն խաղա։ Ֆուտբոլի ֆեդերացիայի նախագահ Ռուբեն Հայրապետյանն անձամբ է արգելել նրանց հավաքական հրավիրել։«Ֆուտբոլ+»-ին տված հարցազրույցում Հայրապետյանը հայտարարել է՝ չնայած բարձր խաղային որակներին, այս ֆուտբոլիստները հավաքական էին գալիս զվարճանալու։«Հավաքականը պարտվում է 0:3 հաշվով, ֆուտբոլիստը նստում է ավտոբուս, ատամները բացում մինչև ականջները: Ինչի՞ համար է ուրախանում: Դավաճանությունը միայն խաղը վաճառելը չէ: Դու գալիս ես հավաքական, տեղ ես զբաղեցնում, ասում ես՝ պատրաստ ես, բայց չես խաղում: Լավ, եթե Յուրա Մովսիսյանի հարցում մենք ենք մեղավոր, բա Մոսկվայի «Սպարտակ»-ին նրան ինչո՞ւ հեռացրին: Բոլորդ տեսել եք, նա ֆուտբո՞լ է խաղացել վերջին 2 տարում, իհարկե, ո՛չ»:Անցած տարեվերջին «Ազատությանը» տված հարցազույցում Հայրապետյանը պնդել էր, որ չի միջամտում մարզչի աշխատանքին, իսկ նման լուրեր տարածողները փորձում են իրեն վարկաբեկել, նույնիսկ շեշտել էր՝ նման բան անելն իր համար անբարոյականություն է։ Հավաքականի նորանշանակ մարզիչն էլ էր վստահեցրել «Ազատության» հետ զրույցում՝ եթե անգամ նման մի շշուկ լինի, թե Հայրապետյանը միջամտում է իր որոշումներին, հրաժարական կտա։Այսօրվա հարցազրույցում Ֆուտբոլի ֆեդերացիայի նախագահն արդեն հայտարարում է՝ ոլորտի թիվ մեկ պատասխանատու ինքն է և պարտավոր է միջամտել հավաքականի գործերին:Նրա խոսքով՝ գլխավոր մարզիչը փորձել է հավաքական հրավիրել Մովսիսյանին, Արզումանյանին և Կասպարովին։ «Մարզիչը ցանկացել է տեսնել բոլոր երեք ֆուտբոլիստներին, պարզապես ես եմ արգելել, որ նրանք ոտք դնեն հավաքական: Իհարկե, մարզիչը կուզենար այդ խաղացողներին, բայց սկսենք նրանից, որ Ռոբերտ Արզումանյանը հայտարարել էր, որ ինքը հրաժարվում է հավաքականից, բայց ես դրանից երեք ամիս առաջ եմ ասել, որ նա հավաքականում չի լինելու»:Ֆուտբոլային մեկնաբան Սենիկ Կարա-Պողոսյանը կարծում է, որ Հայրապետյանի այս որոշումը բացասական կանդրադառնա հավաքականի խաղի վրա։ Շեշտում է՝ հավաքականի կազմը մարզիչը պետք է որոշի։ Մեկնաբանը վստահ է՝ եթե ֆուտբոլիստները նվիրված չէին, նրանց կարելի էր այլ կերպ պատժել, բայց ոչ երեք առաջատարներին միանգամից հեռացնել կազմից։«Առջևի գծում Յուրա Մովսիսյանն էր լավագույնը, գործող դարպասապահներից՝ Կասպարովը և գործող պաշտպաններից, մյուսներին առանց նեղացնելու և վիրավորելու, Ռոբերտ Արզումանյանը: Ստացվում է՝ չորս խաղային օղակներից երեք առաջատարները չկան»,- ասաց մեկնաբանը: Մարտի 25-ին մեր թիմը Բելառուսի հետ է մրցելու, սա նաև դարպասապահ Բերեզովսկու հրաժեշտի խաղն է, ակնկալվում էր, որ հետո դարպասապահ կդառնար հենց Կասպարովը։«Դարպասապահներ ունենք, ուղղակի գտնվում են խոստումնալից և հավանական խոստումնալից մակարդակի վրա, հնարավոր է դառնան Կասպարովից ու Բերեզովսկուց ավելի լավը, բայց այն, որ Կասպարովը թիվ մեկ է եղած դարպասապահներից, կարծում եմ, միանշանակ է»,- ասաց Կարա-Պողոսյանը:Ֆեդերացիայի նախագահի հրաժարականը պահանջող երկրպագուների ՖԱՖ ակումբը, որին Հայրապետյանը մեղադրում է քաղաքական ինտրիգների համար, ևս քննադատում է ֆուտբոլիստներին հավաքականից հեռացնելու որոշումը։ Սերգեյ Ջանջոյանը կարծում է, որ Հայրապետյանը դեռ կփոշմանի այս որոշման համար։ Նա հիշեցնում է, որ բարձր կարգի մարզիչ էին պահանջում նաև այն պատճառով, որպեսզի Հայրապետյանը չմիջամտեր որոշումների կայացմանը։«Եթե մարզիչը լուրջ մակարդակ ունի, նա կյանքում թույլ չի տա, որ ինչ-որ մեկը խառնվի իր գործերին ու որոշում կայացնի իր փոխարեն: Դա տեղի չունեցավ, և ունենք այս վիճակը: Պետք չէ զարմանալ, հետագայում այս ֆուտբոլիստների շարքը կարող է ընդլայնվել, ես չեմ բացառում: Վիճակը, իհարկե, լավագույններից չէ, և ես չեմ կարծում, որ այդ կերպ հնարավոր է հավաքականում լավ մթնոլորտ ստեղծել»,- ասաց Ջանջոյանը:Թե՛ երկրպագուները, թե՛ ֆուտբոլային մեկնաբանը կարծում են, որ այս կազմով Հայաստանի հավաքականը աշխարհի 2018 թվականի առաջնության ընտրական փուլը անցնելու հնարավորություն գրեթե չունի։ "
Սպորտ,ՖԱՖ ակումբի անդամները կարծում են՝ ՀՖՖ-ն խոչընդոտում է իրենց մուտքը մարզադաշտ," Հայաստանի ֆուտբոլի ֆեդերացիայի նախագահ Ռուբեն Հայրապետյանի հրաժարականը պահանջող երկրպագուների ՖԱՖ ակումբի անդամները պնդում են, որ ֆեդերացիան խոչընդոտում է իրենց մուտքը մարզադաշտ։Երկրպագուներն ասում են՝ օրեր շարունակ փորձել են տոմսեր գնել մարտի 25-ին Հանրապետական մարզադաշտում կայանալիք Հայաստան-Բելառուս ընկերական խաղի համար, բայց նույն շարքից մեծ քանակությամբ տոմսեր նրանց չեն վաճառում։ «Փորձ է կատարվում, որ մենք չգնանք խաղին, դա միանշանակ է»։Հավաքականի վերջին հանդիպումների ընթացքում ՖԱՖ ակումբի անդամները հենց մարզադաշտում բողոքի ակցիաներ էին անցկացրել, որոնք հետո տեղափոխեցին փողոց, իսկ պահանջն էլ դարձավ ֆեդերացիայի նախագահի հրաժարականը։ Այդ իրադարձություններից հետո հավաքականի առաջին խաղը հենց Բելառուսի հետ հանդիպումն է։Այսօր ՖԱՖ ակումբի անդամները կրկին փորձեցին տոմսեր ձեռք բերել։ Մոտեցավ մարզադաշտի ներկայացուցիչը և ասաց, որ միտումնավոր նրանց դեմ քայլեր չեն արվել, պարզապես տարբեր կազմակերպություններ մեծ քանակությամբ տոմսեր գնելու համար դրանք ամրագրել են Ֆուտբոլի ֆեդերացիայի միջոցով։«Բոլոր տրիբունաներից, բոլոր սեկտորներից կարաք ձեռք բերեք։ Հյուսիսային էլ կարող եք, բայց կարող ա իրար կողք չլինի, խնդիրը դա է»,- ասաց մարզադաշտի ներկայացուցիչը։ Այսօր երկրպագուներին հաջողվեց տոմսարկղից 70 տոմս ձեռք բերել։ Բայց չկարողացան պարզել, թե ովքեր են ամրագրել տոմսերը։«Ամրագրված է 9000 տոմս, այսինքն յուրաքանչյուր հատվածի մոտ 80 տոկոսը ամրագրված է։ Պարզ հասկանում ենք՝ ինչ է տեղի ունենում։ Ցանկանում են՝ կազմակերպված երկրպագուների շարժումը՝ ՖԱՖ-ը չկարողանա կոմպակտ նստի մարզադաշտի ինչ-որ հատվածում»։Ֆուտբոլի ֆեդերացիայից պատասխանեցին, որ Բելառուսի հետ ընկերական խաղի հանդեպ նման հետաքրքրության պատճառը թերևս այն է, որ սա դարպասապահ Ռոման Բերեզովսկու հրաժեշտի խաղն է։ Ֆեդերացիան հրաժարվեց պատասխանել «Ազատության» հարցին, թե ովքեր են ամրագրել ընկերական խաղի տոմսերը։ "
Սպորտ,Շարապովայի «ազնիվ սխալի» առիթով ակադեմիկոսը դիմում է հակադոպինգային կազմակերպությանը," Ռուսաստանցի թենիսիստուհի Մարիա Շարապովայի շուրջ սկանդալի առիթ հանդիսացած «Մելդոնիում» դեղամիջոցի ստեղծողը՝ Լատվիայի Օրգանական սինթեզի ինստիտուտի տնօրեն, ակադեմիկոս Իվար Կալվինշը «քաղաքական» է որակել ստեղծված իրավիճակը և հայտարարել, որ պատրաստվում է դիմել Հակադոպինգային համաշխարհային կազմակերպությանը: Ակադեմիկոսը մտադիր է պահանջել բացատրություն, թե ինչու է իր ստեղծած դեղամիջոցը հայտնվել արգելվածների շարքում:Ռուսական ՏԱՍՍ լրատվական գործակալությունը մեջբերում է Կալվինշի խոսքը․ - «Մելդոնիումի արգելքը մարզիկների համար՝ հիմարություն է և ամբողջությամբ անհեթեթություն: Դա դոպինգ չէ, դեղ է, որը մարզիկներին պաշտպանում է ծանրաբեռնվածության դեպքում, երբ սկսում են մահանալ սրտի բջիջները և մկանների բջիջները: Մենք ուրախ ենք, որ մարդիկ ընդունում են այն՝ տարեկան 2 միլիոն մարդ, այդ թվում՝ նրանք, ովքեր տարբեր մակարդակներով սպորտով են զբաղվում»:Ակադեմիկոսը մելդոնիումը ստեղծել է 1976 թվականին: BBC-ի ռուսական ծառայությանը տված հարցազրույցում նա ասել է, որ դեղամիջոցը գրանցվել է 1984-ին:Ըստ Կալվինշի, Հակադոպինգային համաշխարհային կազմակերպությունը որևէ գիտական ապացույց չի ներկայացրել, որ այդ միջոցը խթանիչ է: Նա նաև ասել է, որ 250 միլիգրամ դեղամիջոցը կարելի է գնել առանց դեղատոմսի, այն նախընտրում են ուսանողները, նաև ինքը, երբ գիտի, որ ծանրաբեռնված է աշխատելու: Իսկ 500 միլիգրամանոցը, լատվիացի ակադեմիկոսի խոսքով, սրտի հիվանդություն ունեցող մարդկանց համար է:Ամերիկյան Forbes հանդեսը, մինչդեռ, նկատում է, որ դեղամիջոցը ազատ չի վաճառվում Եվրոպայում և Միացյալ Նահանգներում:Լատվիացի ակադեմիկոսի դեղամիջոցը հայտնվել է առաջատար լրատվամիջոցների և մարզաշխարհի ուշադրության կենտրոնում մարտի 7-ից, երբ Մարիա Շարապովան Լոս Անջելեսում հայտարարեց, որ թենիսի Ավստրալիայի 2016 թվականի բաց առաջնությունից առաջ դոպինգ թեստը դրական արդյունք է ցույց տվել: Շարապովան խոստովանեց, որ իր օրգանիզմում հայտնաբերվել է մելդոնիում:«Ես պետք է ստանձնեմ պատասխանատվություն դրա համար: Քանի որ դա իմ մարմինն է, ես եմ այն օգտագործել և չեմ կարող մեղադրել որևէ մեկին՝ իմ փոխարեն: Շատ կարևոր է շուրջդ ունենալ լավ թիմ, մարզիչներ, բժիշկներ, բայց ինչ դու ես անում՝ դու ես պատասխանատու», - ասել է թենիսիստուհին:Նա նշել է, որ վերջին 10 տարիներին առողջական խնդիրներ է ունեցել, այդ պատճառով է ընդունել մելդոնիում՝ որպես օրգանիզմի ֆիզիկական և նյարդահոգեբանական դիմացկունությունն ապահովող միջոց:Մելդոնիումն արգելված է 2016 թվականի հունվարի 1-ից: Արգելված դեղամիջոցների ցուցակում փոփոխությունների մասին Շարապովային տեղյակ են պահել դեկտեմբերի 22-ին, սակայն, իր խոսքով, փոփոխված ցուցակը նա չի կարդացել:Շարապովայի մասնակցությունը մրցումներին արգելված է մարտի 12-ից:Շարապովայի խոստովանությանը արձագանքելով՝ թենիսի աշխարհում շրջանառության մեջ է դրվել «ազնիվ սխալ» բնորոշումը:Ամերիկացի թենիսիստուհի Սերենա Ուիլյամսը հայտարարել է. - «Քանի որ Մարիան ասել է, որ պատրաստ է ամբողջությամբ ստանձնել պատասխանատվությունը, ես կարծում եմ՝ դա ցույց է տալիս շատ մեծ քաջություն, շատ մեծ սիրտ, և ես կարծում եմ՝ նա միշտ ցույց է տվել քաջություն և հոգի՝ ամեն ինչում, ինչ արել է»:Ռուսաստանի սպորտի նախարարության կայքում հրապարակվել է տեղեկություն, ըստ որի՝ պաշտոնական մարմինները ձեռնպահ են մնում մեկնաբանություններից, քանի դեռ շարունակվում է հետաքննությունը:Շարապովայի աղմկահարույց հայտարարությունից հետո շվեյցարական Tag Heuer ժամացույցների արտադրությամբ զբաղվող ընկերությունը, ինչպես նաև գերմանական Porsche-ը հայտարարել են, որ մինչև հետաքննության ավարտը խզում են թենիսիստուհու հետ գովազդային բոլոր պայմանավորվածությունները: Ավելի վաղ նման հայտարարությամբ էր հանդես եկել Շարապովայի ամենախոշոր հովանավորը՝ Nike ընկերությունը:Շարապովան, ինչպես նշում են սպորտային մեկնաբանները, կանգնել է տարեկան 30 միլիոն դոլարի եկամուտ կորցնելու հնարավորության առջև:Ռուսական մամուլում կան տեղեկություններ, ըստ որոնց՝ մելդոնիում է հայտնաբերվել նաև գեղասահորդուհի Եկատերինա Բոբրովայի, չմշկավազորդ Սեմյոն Ելիստրատովի և այլ մարզիկների արյան մեջ:  "
Սպորտ,Բաքուն հրաժարվեց առագաստային մարզաձևի աշխարհի առաջնության անցկացումից," Ֆինանսական ճգնաժամի պատճառով Ադրբեջանի առագաստանավային սպորտի ֆեդերացիան հրաժարվում է այս ամառ նախատեսված «470» դասի առագաստանավերի աշխարհի առաջնության անցկացումից:«470» դասի առագաստանավերի 2016-ի աշխարհի առաջնությունը անցկացնելու պարտավորությունը Ադրբեջանը ստանձնել էր անցյալ տարի՝ Աթենքում առագաստային մարզաձևի միջազգային ֆեդերացիայի գլխավոր ասամբլեայի նիստին: Սպորտային այս իրադարձությանը հավուր պատշաճի պատրաստվելու նպատակով Կասպից ծովի ափին ստեղծվել էր ամառային դպրոց, որտեղ դեռահասները պետք է յուրացնեին առագաստային մարզաձևի հմտությունները:Ադրբեջանական լրատվամիջոցները հպարտությամբ էին խոսում այս ձեռքբերման մասին:«Ադրբեջանը աշխարհի մակարդակով ճանաչվել է որպես սպորտային երկիր, այն դարձել է հրապուրիչ հարթակ՝ միջազգային մակարդակի սպորտային մրցումներ անցկացնելու համար», - գրում էր պետական «ԱզերԹԱՋ»-ը, - «Նախագահի անմիջական վերահսկողությամբ սպորտի զարգացումը մեր երկրում դարձել է պետական քաղաքականության գերակա ճյուղերից մեկը»:Առագաստանավային սպորտի միջազգային ֆեդերացիան մինչ այս պահը չի մեկնաբանել Ադրբեջանի որոշումը, և առայժմ հայտնի չէ , թե որտեղ է անցկացվելու մի քանի ամիս անց սպասվող աշխարհի առաջնությունը:Ադրբեջանում այս տարի նախատեսված է նաև «Ֆորմուլա-1» ավտոմրցաշարը:Թեև նավթի գների շարունակական անկումը լուրջ հարված է հասցրել ադրբեջանական տնտեսությանը, հանգեցնելով ազգային արժույթի կտրուկ արժեզրկման, ինչն էլ իր հերթին ստիպել է երկրի ղեկավարությանը հրաժարվել ավելորդ ծախսերից և վերանայել բյուջեն, այդուհանդերձ «Ֆորմուլա-1»-ի մրցումների անցկացման հարցում Բաքուն վճռական է տրամադրված: Այդ նպատակով, ըստ նախնական տվյալների, կծախսվի շուրջ 40 միլիոն եվրո: Ալիևի վարչակազմի ընդդիմախոսները սա համարում են «խնջույք ժանտախտի ժամանակ»: Կառավարությունը, սակայն, վստահեցնում է, թե «Ֆորմուլա-1» մրցարշավի անցկացումն ազգային տնտեսությանը մեծ օգուտ կբերի ինչպես կարճաժամկետ, այնպես էլ երկարաժամկետ հեռանկարում:Բացի «Ֆորմուլա-1»-ից, Ադրբեջանը մտադիր է իր հարկի տակ ընդունել նաև ՄԱԿ-ի քաղաքակրթությունների դաշինքի 7-րդ գլոբալ ֆորումը, իսկ հաջորդ տարի էլ անցկացնել Իսլամական համերաշխության չորրորդ խաղերը:Պաշտոնական Բաքուն չի թաքցնում՝ նման միջոցառումներ կազմակերպելու հիմնական նպատակը երկրի միջազգային հեղինակությունը բարձրացնելն է:  "
Սպորտ,Ցյուրիխում նախատեսված է ՖԻՖԱ-ի նոր նախագահի ընտրությունը," Այսօր տեղի կունենա ՖԻՖԱ-ի համագումարը, որի առանցքային հարցը համաշխարհային ֆուտբոլի կյանքը կարգավորող կառույցի նոր նախագահի ընտրությունն է։Կոռուպցիոն սկանդալների մեջ ներքաշված ՖԻՖԱ-ի նախագահ Զեպ Բլատերին և ՈւԵՖԱ-ի նախագահ Միշել Պլատինիին 8 տարով արգելել են զբաղվել ֆուտբոլով։Բլատերը 2015 թվականին հայտարարել է, որ այլևս մտադիր չէ նախագահել ՖԻՖԱ-ն, իսկ Պլատինին, ով դեռ անցյալ տարի համարվում էր ՖԻՖԱ-ի նախագահության առաջատար թեկնածու, այս տարեսկզբին ասել է, որ մտադիր չէ պայքարել նախագահի պաշտոնի համար։Փետրվարի 24-ին ՖԻՖԱ-ի բողոքարկման կոմիտեն Բլատերի և Պլատինիի որակազրկման ժամկետը 8 տարուց նվազեցրել է մինչև 6 տարի։ Պլատինին այդ պատժամիջոցն արդար չի համարում և մտադիր է նորից բողոքարկել էթիկայի հարցերով արբիտրաժային հանձնաժողովի որոշումը։«Ես ինքնասպան չեմ, իմ ճակատագիրը ոչ թե ՖԻՖԱ-ն է, այլ Ֆրանսիայի հավաքականը, բայց պայքարելու եմ անունս մաքրելու համար»,- L'Equipe հանդեսին ասել է երբեմնի առասպելական ֆուտբոլիստը։Այսպես, ֆուտբոլի երկու հեղինակավոր պաշտոնյաները գործնականում «կարմիր քարտ» են ստացել։ Այսօր ՖԻՖԱ-ի նախագահի պաշտոնի համար կպայքարեն Ասիայի ֆուտբոլի կոնֆեդերացիայի նախագահ շեյխ Սալման բին Իբրահիմ ալ-Խալիֆան, Հարավային Աֆրիկայի ներկայացուցիչ Տոկիո Սեկսվալեն, ՖԻՖԱ-ի գլխավոր քարտուղարի նախկին տեղակալ ֆրանսիացի Ժերոմ Շամպանը, Հորդանանի իշխան Ալի իբն ալ-Հուսեյնը և ՈւԵՖԱ-ի գլխավոր քարտուղար, Շվեյցարիայի ներկայացուցիչ ծագումով իտալացի Ջաննի Ինֆանտինոն։Այսօրվա ընտրություններում հաղթողը կփոխարինի Զեպ Բլատերին, որի անվան հետ են կապում ՖԻՖԱ-ի պատմության ընթացքում ամենատհաճ կոռուպցիոն սկանդալները։ Շվեյցարացի և ամերիկացի իրավապահները հարուցել են քրեական գործեր, կան ձերբակալվածներ։ՖԻՖԱ-ի պաշտոնյաներին կասկածում են կաշառքի դիմաց ֆուտբոլի առաջնությունների հեռուստահեռարձակման լիցենզիաները տրամադրելու, տարատեսակ այլ գործարքների միջոցով փողերի լվացման մեջ, ենթադրում են, որ կազմակերպությունը խարդախությամբ է Ռուսաստանին և Քաթարին շնորհել 2018 և 2022 թվականների ֆուտբոլի առաջնությունները անցկացնելու իրավունքը։Բլատերը պնդում է, որ ինքն անձամբ ոչ մի կապ չունի այդ մեքենայությունների հետ, և ասել է, թե «ցանկանում է հեռանալուց առաջ մաքրել ՖԻՖԱ-ն կեղտից ու վերականգնել կազմակերպության բարի համբավը»։Նա հերքում է մեղադրանքները, բայց սոսկ տեսականորեն չի բացառվում, որ նրա նկատմամբ էլ կընդունվի կալանքի որոշում։Առաջատար թեկնածուներ են համարվում ֆուտբոլի Ասիայի կոնֆեդերացիայի նախագահ շեյխ Սալման բին Իբրահիմ ալ-Խալիֆան և Ջաննի Ինֆանտինոն։ Սալմանին սատարում են Ասիան և Աֆրիկան, իսկ Ինֆանտինոյին` Եվրոպան և Հարավային Ամերիկան, ուստի քվեարկության արդյունքը կարող են որոշել ՖԻՖԱ-ի համագումարում 11 քվե ունեցող Օվկիանիայի ներկայացուցիչները։  "
Սպորտ,Անպարտելի համարվող Ռոնդա Ռոուսին անակնկալ խոստովանություն է արել," Աշխարհահռչակ մարզուհի Ռոնդա Ռոուսին, ով մարզվում է Կալիֆորնիայի «Հայաստան» և «Գլենդել» ակումբներում, վերջերս նորից հայտնվել էր լրատվամիջոցների ուշադրության կենտրոնում: Նա խոստովանել էր, որ իր կրած առաջին պարտությունից հետո փորձել է ինքնասպան լինել:Ռոնդա Ռոուսին Ultimate Fighting Championship (UFC) խառը մարտարվեստի ակումբի անկրկնելի մարզուհի է, ԱՄՆ-ի հավաքականի ձյուդո մարտարվեստի առաջին կին օլիմպիական չեմպիոնը, տաղանդավոր դերասանուհի և Sports Illustrated ամսագրի մոդել: Ռոնդան մարզվում է Կալիֆորնիայում գտնվող՝ Գոքոր Չիվիչյանի «Հայաստան» խառը մարտարվեստի ակումբում և Էդմոնդ Թարվերդյանի «Գլենդել» մարտական ակումբում:Մինչև 2015 թվականի դեկտեմբեր ամիսը UFC-ի չափանիշներով Ռոնդան համարվում էր թիվ մեկ կին մարզիկը աշխարհում: 2015 թվականի նոյեմբերին, ի զարմանս սպորտի բոլոր սիրահարների և փորձագետների, անպարտելի համարվող Ռոնդա Ռոուսին Հոլլի Հոլմսի հետ մարտում կրեց իր առաջին պարտությունը:Ռոնդայի պարտությունը անսպասելի էր թե՛ նրա երկրպագուների և թե՛ հենց մարզիկի համար:Երեքշաբթի օրը առաջին անգամ Ռոնդա Ռոուսին պատմել է պարտության հետևանքների և իր զգացմունքների մասին․ - «Նստած էի հիվանդասենյակում և մտածում էի ինքնասպանություն գործելու մասին: Այդ պահին մտածում էի, որ այլևս ոչ մի դեր չունեմ աշխարհում, չգիտեի, թե ինչ պետք է անեի»:Ռոնդայի հայրը ինքնասպանություն է գործել, երբ դուստրը ընդամենը ութ տարեկան էր: Եվ նույն իրավիճակից իրեն դուրս բերելու համար Ռոնդան շնորհակալություն է հայտնել ընկերոջը․ - «Հուսահատության պահին ես վեր նայեցի և տեսա իմ առջև կանգնած Թրեյվիսին: Ես մտածեցի, որ դեռ պետք է ողջ մնամ և այս տղամարդուն երեխաներ պարգևեմ»:29-ամյա մարզուհու խոսքով, Հոլլի Հոլմսի հետ մարտի ժամանակ ինքը բավականին հոգնած է եղել, քանի որ ինը ամիսների ընթացքում երեք անգամ պաշտպանել էր չեմպիոնի գոտին: Ռոուսին հույս ունի, որ Հոլմսը ի վիճակի կլինի պահպանել չեմպիոնի տիտղոսը Միշա Տատեի հետ առաջիկա մարտի ժամանակ, քանի որ հենց ինքն է ուզում լինել այն մարզիկը, ով Հոլլիից կվերցնի իր կորցրած գոտին:2015 թվականին Հայոց ցեղասպանության 100-րդ տարելիցին նվիրված միջոցառումների շրջանակներում Ռոնդա Ռոուսին նույնպես այցելել էր Երևան: Նա իր հարգանքի տուրքն էր մատուցել ցեղասպանության զոհերի հիշատակին՝ այցելելով Ծիծեռնակաբերդի հուշահամալիր, մասնակցել էր System of a Down խմբի համերգին և բաց պարապմունք անցկացրել սպորտի սիրահարների համար:  "
Սպորտ,Ռուս-թուրքական ֆուտբոլային սկանդալ՝ Պուտինի նկարի պատճառով," Ռուս-թուրքական ֆուտբոլային հանդիպումը ուղեկցվել է Պուտինի նկարով և քարկոծումներով:Եվրոպայի լիգայի մրցաշարում Ստամբուլի «Ֆեներբահչե»-ն փետրվարի 16-ին հյուրընկալել էր Մոսկվայի «Լոկոմոտիվ»-ին: Ռուս-թուրքական լարված հարաբերությունների պատճառով կանխատեսելի էր, որ Ստամբուլի մարզադաշտում լարվածություն կլինի, և ոստիկանությունը այնտեղ ուժեղ հսկողություն էր սահմանել: Չնայած դրան՝ միջադեպից խուսափել չհաջողվեց: Մարզադաշտի մոտ թուրք ֆուտբոլասերները քարեր և շշեր են նետել մոսկովյան ակումբին տեղափոխող ավտոբուսի վրա: Տուժածներ չկան, ոստիկանությունը ցրել է թուրք ֆուտբոլասերներին, որոնցից երեքը ձերբակալվել են: «Լոկոմոտիվ»-ը պարտվել է՝ երկու անպատասխան գնդակ ընդունելով սեփական դարպասը:Հանդիպումից հետո «Լոկոմոտիվ»-ի խաղացողներից մեկը՝ կիսապաշտպան Դմիտրի Տարասովը, հանել է մարզաշապիկը, որի տակի շապիկի վրա Ռուսաստանի նախագահ Վլադիմիր Պուտինի նկարն էր՝ նավաստու համազգեստով, «պիլոտկա» կոչվող գլխարկով, ինչպես նաև ռուսերենով գրված էր՝ «Ամենաքաղաքավարի նախագահը»: Այս արարքի համար ՈւԵՖԱ-ն կարող է պատժել ռուսական ակումբին: Hurriyet Daily News-ի փոխանցմամբ՝ ՈւԵՖԱ-ի կարգապահական հանձնաժողովը միջադեպը վարույթ է ընդունել, հարցը քննարկվելու է հանձնաժողովի մարտի 17-ի նիստում:28-ամյա Տարասովը հնարավոր է կարգապահական տույժի ենթարկվի, մասնավորապես՝ որակազրկվի, չմասնակցի 8-10 խաղի:«Լոկոմոտիվ» ակումբը ևս դատապարտել է խաղացողի արարքը՝ այն որակելով անթույլատրելի:Ավելի ուշ Դմիտրի Տարասովը, ռուսական R-Sport-ի հետ զրույցում պարզաբանելով իր արարքը, ասել է․ - «Նա իմ նախագահն է, ես հարգում եմ նրան և որոշել եմ ցուցադրել, որ պատրաստ եմ աջակցել նրան՝ որտեղ էլ լինեմ: Այն, ինչ ցանկացել եմ ասել, գրված էր շապիկիս վրա»:Ռուսաստանի ֆուտբոլային միության գործադիր մարմնի անդամ, Պետդումայի պատգամավոր Իգոր Լեբեդևը R-Sport-ում քննադատել է Տարասովի արարքը՝ այն որակելով «հիմար ժեստ»: «Ես նրան հարգում եմ որպես ֆուտբոլիստի, բայց նման մակարդակի մարդու համար այդպիսի գործողությունները անթույլատրելի են: Հայրենասիրությունը շապիկներով և նկարներով չեն ցուցադրում», - ասել է նա:Իսկ Ռուսաստանի ֆուտբոլային միության պատվավոր նախագահ Վյաչեսլավ Կոլոսկովը Gazeta.ru կայքին ասել է, թե ֆուտբոլիստը ոչ մի սարսափելի բան չի արել: Նրա խոսքով՝ այդ պատմությունը «հոտած ձու անգամ չարժե»: Կոլոսկովը նշել է, որ Տարասովի շապիկի վրա քաղաքական ոչ մի կարգախոս չի եղել, և առաջարկել է․ - «Խնդրեմ, «Ֆեներբահչե»-ի ֆուտբոլիստները կարող են Մոսկվա գալ՝ կրելով Թուրքիայի նախագահի պատկերով մարզազգեստներ»:Պատասխան հանդիպումը Ռուսաստանի մայրաքաղաքում անցկացվելու է փետրվարի 25-ին: "
Սպորտ,Եվրոպայի ֆուտբոլի ազգային ֆեդերացիաները հայտարարում են Ջաննի Ինֆանտինոյին սատարելու մասին," Եվրոպայի ֆուտբոլի ազգային ֆեդերացիաները հայտարարում են ՖԻՖԱ-ի` Ֆուտբոլի ասոցիացիաների միջազգային ֆեդերացիայի նախագահի պաշտոնում Ջաննի Ինֆանտինոյի թեկնածությունը պաշտպանելու մասին։«Ես լավ եմ ճանաչում Ինֆանտինոյին, նա շատ կոմպետենտ և հուսալի անձնավորություն է», - գերմանական DPI պարբերականի հետ զրույցում հայտարարել է Իտալիայի ֆուտբոլի ազգային ֆեդերացիայի նախագահ Կառլո Տավեկիոն։Իտալացի ֆուտբոլային գործչի համոզմամբ՝ Ինֆանտինոն այն մարդն է, ով կարող է ապահովել ՖԻՖԱ-ի կայունությունն ու անկախությունը։Իտալիայից բացի, Ինֆանտինոյի թեկնածությունը պաշտպանում են նաև Հայաստանը, Բելառուսը, Սլովենիան, Նորվեգիան, Շվեդիան, Գերմանիան։Հայաստանի ֆուտբոլի ֆեդերացիան (ՀՖՖ), ծանոթանալով Ինֆանտինոյի նախընտրական ծրագրին, հայտարարել էր, թե գնահատելով ներկայացված ծրագրի կարևորությունը՝ իր աջակցությունն է հայտնում նրա թեկնածությանը։ «Կառույցը կսատարի վերջինին՝ ընտրվելու պարագայում իր ծրագրային դրույթներն իրականացնելու գործում», - նաև ասված էր Հայաստանի ֆուտբոլի ֆեդերացիայի հաղորդագրությունում։Ծագումով իտալացի շվեյցարաբնակ 45-ամյա Ջաննի Ինֆանտինոն 2009 թվականից զբաղեցնում է ՈւԵՖԱ-ի գլխավոր քարտուղարի պաշտոնը։Օրեր առաջ Լոնդոնի «Ուեմբլի» մարզադաշտում լրագրողների հետ հանդիպմանը նա հայտարարել էր, թե վստահ է՝ փետրվարի 26-ին հենց ինքն է դառնալու ՖԻՖԱ-ի նոր նախագահը։Կոռուպցիոն սկանդալի կենտրոնում հայտնված ՖԻՖԱ-ի նոր նախագահի ընտրությունները տեղի կունենան փետրվարի 26-ին՝ Ցյուրիխում։ Ինֆանտինոյից բացի, այդ պաշտոնի համար պայքարում են Ասիայի ֆուտբոլային կոնֆեդերացիայի նախագահ շեյխ Սալման բին Իբրահիմ ալ-Խալիֆան, Հորդանանի արքայազն, ՖԻՖԱ-ի փոխնախագահ Ալի բին ալ- Հուսեյնը, ՖԻՖԱ-ի գլխավոր քարտուղարի նախկին տեղակալ Ժերոմ Շամպանը և Հարավային Աֆրիկայի բնակարանաշինության նախկին նախարար Տոկիո Սեկսվալեն:Մեկնաբանելով սպասվող ընտրություններն ու պատասխանելով հարցին՝ արդյոք պարտության դեպքում մնալո՞ւ է ՈւԵՖԱ-ում, Ինֆանտինոն ասել է. - «Ես այստեղ այդ հարցի համար չեմ։ Փետրվարի 26-ին ես եմ դառնալու ՖԻՖԱ-ի նոր նախագահը»։Ֆուտբոլային գործիչը խոստովանել էր, որ իր առաջադրվելու որոշման վրա ազդել է Միշել Պլատինիի հետ կապված իրավիճակը։ՖԻՖԱ-ի էթիկայի հանձնաժողովը, հիշեցնենք, 8 տարով ֆուտբոլից հեռացրել է կազմակերպության նախագահ Զեպ Բլատերին և ՈւԵՖԱ-ի նախագահ Միշել Պլատինիին, նրանց արգելված է անգամ մուտք գործել մարզադաշտ:Երկու պաշտոնյաների լիազորությունների կասեցումը պայմանավորված էր ենթադրաբար նրանց մասնակցությամբ տեղի ունեցած կոռուպցիոն գործարքների հետաքննությամբ։«Հուսով եմ, որ Էթիկայի հարցերի հանձնաժողովի հետաքննությունը կիրականացվի սեղմ ժամկետներում և կօգնի մաքրել Պլատինիի անունը կեղտերից։ Բայց առանց Պլատինիի իմ նպատակը փոխվել է՝ ես ուզում եմ լինել ՖԻՖԱ-ում թիվ մեկը», - հայտարարել է Ինֆանտինոն։   "
Սպորտ,Օզբիլիսին Ստամբուլում ջերմ ընդունելություն ցույց տվեցին," Հայաստանի ֆուտբոլի ազգային հավաքականի կիսապաշտպան Արաս Օզբիլիսը շաբաթ երեկոյան պայմանագիր ստորագրեց թուրքական ամենահեղինակավոր ֆուտբոլային ակումբներից մեկի` «Բեշիքթաշ»-ի հետ: Առաջինն այս մասին տեղեկացրեց ինքը Օզբիլիսը` Instagram-ի իր էջում շաբաթ օրը գրելով․ - «Հենց նոր պայմանագիր ստորագրեցի «Բեշիքթաշ»-ի հետ: Սա նոր էջ է իմ կյանքում: Ցանկանում եմ շնորհակալություն հայտնել բոլորին ջերմ ընդունելության համար»: Հայաստանի հավաքականի ֆուտբոլիստն իր գրառմանը կցել է նաև պայմանագրի ստորագրման պահը պատկերող լուսանկարը:Հարկ է նկատել, որ Օզբիլիսին Ստամբուլում ցուցաբերված ընդունելությունն իրոք բավականին ջերմ էր: Հայազգի մարզիկը Մոսկվայից Ստամբուլ ժամանեց հինգշաբթի օրը: Աթաթուրքի անվան միջազգային օդանավակայանում նրան դիմավորում էին «Բեշիքթաշ»-ի ներկայացուցիչները, տասնյակ լրագրողներ: Հայ ֆուտբոլիստին Թուրքիայում ուղղված առաջին բառերն էին՝ «Բարի գալուստ Ստամբուլ»:Տասնյակ ուղևորներ և օդանավակայանի աշխատակիցներ պարզապես մոտենում էին Օզբիլիսին` նրա հետ լուսանկարվելու թույլտվություն խնդրելով: Ոմանք էլ դա անում էին այն բանից հետո միայն, երբ ճշտում էին՝ արդյոք նա Ստամբուլ է ժամանել հենց «Բեշիքթաշ»-ի հետ պայմանագիր կնքելու համար:Ուրբաթ օրը Օզբիլիսը մի քանի ժամ տևած համապարփակ բժշկական հետազոտության ենթարկվեց: Ստամբուլի կենտրոնում գտնվող՝ սպորտային բժշկության ասպարեզում մասնագիտացած Acibadem կլինիկայում իրականացված հետազոտությունը պատկերող մի լուսանկար զետեղեց Sabah օրաթերթը:Շաբաթն օրն արդեն կողմերը նվիրեցին վերջնական բանակցություններին, որոնք ավարտվեցին, երբ Ստամբուլում արդեն ուշ երեկո էր: Բանակցությունների ավարտից և պայմանագրի ստորագրումից քիչ անց Ֆեյսբուքում «Բեշիքթաշ»-ի պաշտոնական էջում հայտնվեց Օզբիլիսի լուսանկարը` ակումբի սև-սպիտակ մարզաշապիկով և «Ողջունում ենք Արազ Օզբիլիսին» գրառմամբ:Թե ինչ մեծ կարևորություն է տալիս թուրքական ակումբը Հայաստանի հավաքականի խաղացողի ձեռքբերմանը՝ ցույց է տալիս նաև այն փաստը, որ կիրակի օրը՝ պայմանագրի ստորագրումից ընդամենը մի քանի ժամ անց Օզբիլիսի հետ հանդիպեց «Բեշիքթաշ»-ի նախագահ Ֆիքրեթ Օրմանը:«Մենք մոտ երկու տարի շարունակ հետևում էինք Օզբիլիսի խաղին: Ցավոք սրտի, անցած խաղաշրջանում նա վնասվածք էր ստացել: Այժմ, սակայն, ամեն ինչ կարծես անցյալում է, և նա պատրաստ է մարզադաշտ դուրս գալ», - «Բեշիքթաշ»-ի պաշտոնական կայքէջի փոխանցմամբ՝ ասել է ակումբի նախագահը:Վերջում հիշեցնենք, որ Արաս Օզբիլիսը ծնվել է 1990 թվականին Ստամբուլի Բաքիրքյոյ թաղամասում: Մանուկ հասակում ընտանիքի հետ տեղափոխվել է Նիդերլանդներ, որտեղ էլ «Այաքս» ակումբի երիտասարդական ակադեմիայում սկսել է ֆուտբոլով զբաղվել: 2010-12 թվականներին խաղացել է «Այաքս»-ում, հետագայում տեղափոխվել է սկզբում Կրասնոդարի «Կուբան», 2013 թվականից էլ խաղում էր Մոսկվայի «Սպարտակ»-ի կազմում` անցկացնելով 38 պաշտոնական հանդիպում և դառնալով չորս գոլի հեղինակ:Հայաստանի հավաքականում Օզբիլիսը ընդգրկվեց 2012 թվականին` դրա կազմում մինչ օրս անցկացնելով 16 պաշտոնական հանդիպում և խփելով չորս գոլ:  "
Սպորտ,,
Սպորտ,,
