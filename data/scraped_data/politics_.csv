Category,Title,Text
Քաղաքականություն,"ԼՂ հարցն Ադրբեջանի ներքին հարցը չէ, սա միջազգային հարց է․ իշխանական պատգամավոր"," Լեռնային Ղարաբաղի հարցն Ադրբեջանի ներքին հարցը չէ, սա միջազգային հարց է և պետք է լուծվի միջազգային իրավունքի սկզբունքների և միջազգային հանրության ներգրավմամբ, «Ազատության» հետ զրույցում ասաց Ազգային ժողովի իշխող «Քաղաքացիական պայմանագիր» խմբակցության պատգամավոր Արմեն Խաչատրյանն՝ անդրադառնալով Բաքվի պնդումներին, թե Լեռնային Ղարաբաղի հարցն Ադրբեջանի ներքին գործն է։Բրյուսելում չորս ժամ տևած հայ-ադրբեջանական բանակցություններից հետո Եվրոպական խորհրդի նախագահը հայտարարեց, որ Հայաստանը և Ադրբեջանը վերահաստատել են միմյանց տարածքային ամբողջականությունը ճանաչելու հանձնառությունը։Այս անգամ Շառլ Միշելը ընդգծեց երկու երկրների տարածքը՝ Հայաստանի 29 հազար 800 և Ադրբեջանի 86 հազար 600 քառակուսի կմ-ը։ Բանակցություններից հետո Բաքուն կրկին պնդեց, թե Ղարաբաղի հայերի հետ հարաբերություններն իր ներքին գործն է։«Սահմանների և քարտեզների չափը և տարածքները դա նոր չէ, որ ճանաչվել են, դա միշտ էլ ճանաչված է եղել դեռևս 1991 թվականին՝ և՛ Հայաստանինը, և՛ Ադրբեջանինը։ Մենք, այո՛, ճանաչում են Ադրբեջանի տարածքային ամբողջականությունը այնպես, ինչպես իրենք են ճանաչում Հայաստանի Հանրապետության սահմանները և փոխադարձ ճանաչում է տեղի ունեցել, այդ ճանաչումը միշտ էլ եղել է, ուղղակի սա կրկին ոնց որ վերահաստատեն միմյանց նկատմամբ տարածքային պահանջներ չունենալը և սահմանների անխախտելիությունը, բայց Լեռնային Ղարաբաղի հարցը բացարձակապես կապված չէ այդ հանգամանքի հետ և Ադրբեջանը չի կարող ասել, որ սա իր ներքին հարցն է և իր ներիքն հարցն ինչպես կուզի կլուծի», - ասաց Խաչատրյանը։Լեռնային Ղարաբաղի հետ կապված կա միջազգային պայմանավորվածություն, կան բազմաթիվ ակտեր, նկատեց իշխանական պատգամավորը։ Վկայակոչելով նաև 2020-ի նոյեմբերի 9-ի եռակողմ համաձայնագիրը՝ Խաչատրյանն ընդգծեց՝ սա փաստում է, որ Լեռնային Ղարաբաղի հետ կապված նոր հարաբերություններ կան և նոր կարգավորումներ պետք է լինեն։  "
Քաղաքականություն,"Ըստ պատգամավորի, վարչապետն իշխող ուժի հետ քննարկել է նաև հայ-ադրբեջանական բանակցային գործընթացը"," Բրյուսելյան բանակցություններից մեկ շաբաթ անց վարչապետն այսօր խորհրդարանում հանդիպեց իշխող ուժի հետ։ Գրեթե 2 ժամ տևած քննարկումից հետո հանդիպման վերաբերյալ լրագրողներին որոշ մանրամասներ ներկայացրեց «Քաղաքացիական պայմանագիր» խմբակցության անդամ Սիսակ Գաբրիելյանը։Իշխանական պատգամավորի խոսքով՝ հանդիպմանը քննարկվել է նաև հայ-ադրբեջանական բանակցային գործընթացը։ Գաբրիելյանը չհստակեցնելով, ասաց, թե այնպիսի հարցեր են քննարկել, որոնց մասին նաև հանրությունն է տեղյակ։«Ես ոչինչ չեմ կարող ասել և կարծում եմ՝ դրա անհրաժեշտությունն էլ երբեմն չի լինում: Մի բան կարող եմ ասել, որ այն, ինչ մեր հանրությունը լսում է հրապարակային՝ վարչապետ Նիկոլ Փաշինյանից, գրեթե նույնաբովանդակ, գուցե տարբերությունը միայն այն է, որ ինչի մասին, որ իմացել ենք, նախ, որևէ արտառոց նորություն չկա, որը տարբերվում է հրապարակայինից», - նշեց Սիսակ Գաբրիելյանը:Ըստ իշխանական պատգամավորի՝ այսօրվա հանդիպումը հերթականն էր, իշխող ուժի անդամները, նրա փոխանցմամբ, այս ձևաչափով պարբերաբար հանդիպում են և այսօրվանի առիթն ամենևին էլ անցած կիրակի Բրյուսելում տեղի ունեցած Փաշինյան-Ալիև-Միշել եռակողմ հանդիպումը չէր։Նիկոլ Փաշինյանը մեկ քայլ առաջ է համարում կիրակի օրը Բրյուսելում Երևանի ու Բաքվի՝ միմյանց տարածքային ամբողջականությունը ճանաչելու պայմանավորվածությունը։ Երեկ նաև կառավարության նիստում վերահաստատեց՝ Երևանը ճանաչում է Ադրբեջանի 86 հազար 600 քառակուսի կիլոմետրը։ Սա խորհրդային Ադրբեջանի տարածքն է, որի մեջ մտնում էր նաև Լեռնային Ղարաբաղը։ Իշխանական պատգամավորից հարցրինք՝ արդյոք իշխող ուժի ներկայացուցիչները Փաշինյանից հետաքրքրվել են՝ ինքը հաստատո՞ւմ է, որ Արցախը ճանաչում է Ադրբեջանի կազմում։«Կարող եմ ասել, որ մոտ 2 ժամ տևեց, այդ 2 ժամվա ընթացքում, գրեթե բոլոր ասպեկտները հարցի քննարկվել են», - պատասխանեց նա:Երևանը Փաշինյան - Ալիև - Միշել բանակցություններից հետո դեռ հրապարակավ ուղիղ չի հաստատել, որ Արցախը ճանաչում է Ադրբեջանի մաս։Իշխանական պատգամավոր կարծիքով՝ այս հարցին վարչապետը հաջորդ շաբաթ Ազգային ժողովում սպասվող խորհրդարան-կառավարություն հարցուպատասխանին կանդրադառնա. - «Կարծում եմ՝ նաև առաջիկա հարցուպատասխանի ընթացքում էդ հարցադրումը, որը տալիս եք, կհնչի և կլինի նաև պատասխան»:Իշխանությունը, այլևս չբարձրաձայնելով Արցախի ինքնորոշման իրավունքի մասին, վերջին շրջանում խոսում է միջազգային երաշխիքների ներքո Բաքու ու Ստեփանակերտ մեխանիզմի ստեղծման անհրաժեշտության մասին։ Մինչդեռ ադրբեջանական կողմը, այդ թվում՝ բրյուսելյան հանդիպումից հետո հրապարակավ հայտարարում է, որ Լեռնային Ղարաբաղի հարցը իր սեփական գործն է համարում։Ադրբեջանի տարածքային ամբողջականությունը ճանաչելու Փաշինյանի հայտարարությանը քննադատում են Հայաստանի և Արցախի շուրջ 3 տասնյակ քաղաքական ուժեր, այդ թվում՝ Հայաստանի խորհրդարանական ընդդիմությունն ու Արցախի իշխող «Ազատ հայրենիք» կուսակցությունը։Երեկ քաղաքական ուժերը համատեղ հայտարարություն էին տարածել՝ պնդելով՝ Նիկոլ Փաշինյանը իրավասու չէ և լիազորություն չունի ստորագրել մի փաստաթուղթ, որով Արցախը կճանաչի Ադրբեջանի կազմում։ Այս պնդումներին իշխող ուժից արձագանքելով, հայտնել էին, թե երբ պատրաստ կլինի ստորագրման ենթակա փաստաթուղթը, այն կունենա նաև սահմանադրական մարմինների եզրակացությունները։  "
Քաղաքականություն,Միրզոյան-Բայրամով-Լավրով հանդիպում՝ Մոսկվայում," Այս րոպեներին Մոսկվայում անցնում է Միրզոյան-Բայրամով-Լավրով հանդիպումը, որի գլխավոր թեման, ըստ Ռուսաստանի արտգործնախարարի, Հայաստանի և Ադրբեջանի միջև հարաբերությունների կարգավորումն է, և այն, թե ինչ քայլեր կարող է ձեռնարկել Ռուսաստանը, որպեսզի նպաստի Մոսկվայի միջնորդությամբ ձեռք բերված պայմանավորվածությունների լիարժեք կատարմանը։«Մեր ղեկավարների կողմից ստորագրված այդ եռակողմ հայտարարությունները, ըստ էության ճանապարհային քարտեզ են՝ կայուն լուծումների հասնելու համար։ Հարավային Կովկասի շուրջ ստեղծված իրավիճակը վերլուծելով՝ մենք կարծում ենք, որ այդ պայմանավորվածություններն այլընտրանք չունեն, և մենք շահարգրռված ենք, որ այդ տարածաշրջանում լինի կայունություն ու խաղաղություն»,- ասաց Լավրովը։Հայաստանի արտգործնախարարն իր հերթին ընդգծեց՝ Երևանը հավատարիմ է նոյեմբերի 9-ի ու դրանից հետո Մոսկվայի միջնորդությամբ ձեռք բերված պայմանավորվածություններին, սակայն իրականում դրանք չեն գործում՝ Ադրբեջանի մեղքով։«Ցավոք, գետնի վրա իրավիճակն այլ է։ Բանակցություններին զուգահեռ մենք պարբերաբար տեսնում ենք իրավիճակի սրում՝ Ադրբեջանի կողմից, տեսնում ենք ներխուժում Հայաստանի Հանրապետության ինքնիշխան տարածք, տենում ենք նոյեմբերի 9-ի հայտարարության կոպիտ խախտումներ։ Դրա վերջին օրինակը սահմանային անցակետ տեղադրելու փորձն է Լաչինի միջանցքում, թեև նոյեմբերի 9-ի հայտարարության մեջ շատ հստակ ամրագրված է այդ միջանցքի գործունեության ռեժիմը։ Այն պետք է մնար ռուս խաղաղապահների հսկողության տակ, ցավոք, այժմ հնարավոր չէ արձանագրել, որ ՌԴ-ն վերահսկում է Լաչինի միջանցքը», - ասաց Միրզոյանը։Լավրովը բացման իր խոսքում ուղիղ չանդրադարձավ հայկական կողմի բարձրացրած այս խնդիրներին։ Միաժամանակ հարկ համարեց ընդգծել, որ Ռուսաստանը լուրջ շահեր ունի Հարավային Կովկասում, տարածաշրջանում պատմական դեր է խաղացել, որից մտադիր չէ հրաժարվել։«Ռուսաստանի շահերն ուղիղ շաղկապված են այս տարածաշրջանի հետ, և մենք ամեն կերպ կփորձենք հասնել նրան, որ կայունացմանը վերաբերող որոշումները իրագործվեն։ Ակնկալում եմ, որ այդ շահերը կհարգեն նաև բոլոր այն երկրները, որոնք այս կամ այն կերպ շահարգրգռված են ներկայութուն ունենալ այս տարածաշրջանում», - ասաց Ռուսաստանի արտաքին քաղաքական գերատեսչության ղեկավարը։Եռակողմ հանդիպումն այս պահին էլ շարունակվում է փակ դռների ետևում։ Ակնկալվում է, որ դրանից հետո Հայաստանի ու Արդբեջանի արտգործնախարարները բանակցությունները կշարունակեն երկկողմ՝ առանց Ռուսաստանի արտգործնախարարի։Դրանց ընդառաջ, ի դեպ, Վաշինգտոնը հայտարարել է, թե «աջակցում է Հայաստանի և Ադրբեջանի միջև ուղիղ երկխոսությանը, անկախ թե որ հարթակում են ընթանում բանակցությունները՝ Արլինգթոնում, Բրյուսելում, թե Մոսկվայում», ժամեր առաջ հայտարարել է Պետքարտուղարության մամուլի խոսնակ Վեդանտ Պատելը։ "
Քաղաքականություն,Երևանի ավագանու ընտրությունները տեղի կունենան սեպտեմբերի 17-ին," Երևանի ավագանու ընտրությունները տեղի կունենան սեպտեմբերի կեսին, օրը դեռ պետք է նշանակի կառավարությունը, սակայն Հանրայինի եթերում Կենտրոնական ընտրական հանձնաժողովի նախագահ Վահագն Հովակիմյանը ներկայացնելով օրենքի պահանջը՝ բացատրեց՝ քվեարկությունը պետք է անցկացվի սեպտեմբերի 10-20-ն ընկած առաջին կիրակի օրը, օրացույցով դա սեպտեմբերի 17-ն է։«Ստացվում է՝ ամառային արձակուրդների թեժ շրջանում նաև սկսվելու է քարոզարշավ», - նշեց Հովակիմյանը:Իշխող «Քաղաքացիական պայմանագիրը» դեռ մեկ տարի առաջ էր հայտարարել, որ Երևանի քաղաքապետի ընտրություններում իրենց թեկնածուն նախկին փոխվարչապետ, ներկայիս փոխքաղաքապետ Տիգրան Ավինյանն է։ Խորհրդարանական ընդդիմությունը դեռ լուռ է։ «Հայաստան» խմբակցության քարտուղար Արծվիկ Մինասյանն այսօր «Ազատությանը» միայն փոխանցեց, որ այդ մասին կխոսեն մեկ շաբաթից։ Խմբակցության պատգամավոր Անդրանիկ Թևանյանը, սակայն, «Ազատության» հետ զրույցում չհերքեց իր թեկնածության հավանականությունը՝ բայց հավելեց, թե հիմա դրա մասին խոսելու ժամանակը չէ։«Չբացառելով մասնակցությունը՝ վաղաժամ եմ համարում այն պարզ պատճառով, որ մեր երկիրը հիմա այնպիսի պրոցեսների մեջ է մտել և այնպիսի անվտանգային խնդիրներ կան, որ առաջնայինն այդ խնդիրներն են», - ասաց Թևանյանը:«Պատիվ ունեմ»-ից էլ փոխանցեցին՝ այս հարցը դեռ խմբակցությունում չեն քննարկել։33-ամյա Ավինյանից բացի, մայրաքաղաքի ղեկավարի պաշտոնը զբաղեցնելու ցանկության մասին հայտնել են նաև երգիչ Ռուբեն Հախվերդյանը, գործարար Տիգրան Արզաքանցյանի կինը՝ Նատալիա Ռոտենբերգը: Ավագանու անդամ Դավիթ Խաժակյանն էլ անցած ամիս տեղեկացրեց՝ «Լուսավոր Հայաստանի» թեկնածուն ինքն է լինելու։Վերջերս իր մտադրության մասին հայտնեց նաև Երևանի Կենտրոն վարչական շրջանի նախկին ղեկավար Վիկտոր Մնացականյանը, որը դեռ չի հստակեցրել՝ որ կուսակցությունցի է առաջադրվելու։ Նորայր Նորիկյանը, որն Ազատի զորամասում հրդեհից զոհված զինվորների ծնողների փաստաբանն է, ևս իրեն քաղաքապետի պաշտոնում է տեսնում։ Շրջանառվում է նաև գործարար Ռուբեն Վարդանյանի աջակցությունը վայելող «Ապրելու երկիր» կուսակցության ղեկավար Մանե Թանդիլյանի անունը։ «Ազատության» հետ զրույցում նա չհերքեց սա, բայց շեշտեց՝ դեռ վերջնական որոշում չեն կայացրել. - «Ես քննարկվող թեկնածուների շարքում եմ, ինչը չենք թաքցրել»:Մայրաքաղաքում գրեթե ամենուր տեսանելի են Թանիդլյանի դիմանկարները՝ տարբեր վահանակներին, պատերին։ Վերջինս, սակայն, պնդում է՝ դա քարոզարշավ չէ, ընդամենը հարցազրույց է տվել ամսագրերից մեկին ու հայտնվել շապիկին։«Որևէ օրենքի խախտում չէ, որևէ քարոզարշավի նպատակ չի հետապնդում, հատկապես այն պարագայում, ինչպես ես հայտնեցի, դեռևս վերջնական նման որոշում չունենք: Բայց եթե մենք համեմատում ենք ամսագրի շապիկը տեղի ունեցող քարոզարշավի հետ, ես կարծում եմ, որ չպիտի իշխանական քարոզարշավին օգնենք, ասելով, որ սա նույն հարթության վրա է», - ընդգծեց նա:Թանդիլյանը նկատի ուներ փոխքաղաքապետ Տիգրան Ավինյանին, որը նշանակման օրից հաճախ է հանդիպում երևանցիներին, լսում նրանց, վարում քաղաքապետարանի նիստերը, հաճախ երևում էկրաններին։«Չի կարելի մարդկանց փորձել հիմարի տեղ դնել, իբրև թե քարոզարշավ չի արվում, բայց բոլորին է ակնհայտ, որ դա տեղի է ունենում, որովհետև դուք չեք լսի մեկ այլ քաղաքապետի գործունեության որևէ ձևով լուսաբանում կամ անդրադարձ, ինչը հենց վկայում է այդ մասին, որ սա զուտ վարչական, պետական ռեսուրսն օգտագործելով սեփական թեկնածուի քարոզարշավի փորձ անելու միտում ունի: Ես կարծում եմ, որ այսպիսի վերաբերմունքի Երևանը և երևանցիներն արժանի չեն, հետևաբար դա իրենք գիտակցում են և իրենց պատասխանը հենց ընտրությունների ժամանակ են տալու», - նշեց Մանե Թանդիլյանը:«Իսկ ի՞նչ անի Տիգրան Ավինյանը, ձեռքերը ծալի նստի և որևէ բան չանի՞», - Ավինյանն այսպես էր արձագանքել քննադատությանը, թե ժամանակից շուտ է սկսել քարոզարշավը, անարդար մրցապայքարի մեջ է մտնել։ԿԸՀ նախագահ, Ավինյանի երբեմնի թիմակից Վահագն Հովակիմյան, սակայն, սա նախընտրական անհավասար մրցապայքար չի համարում։ Հանրայինի եթերում մեջբերելով Ընտրական օրենսգիրքը՝ Հովակիմյանը հիշեցրեց՝ քարոզարշավը պաշտոնապես արգելվում է միայն քվեարկության օրն ու դրան նախորդող օրը։  "
Քաղաքականություն,Երևանը հայտարարում է՝ ՀԱՊԿ-ից դուրս գալու հարց Հայաստանի օրակարգում այս պահին չկա," Հայաստանի օրակարգում ՀԱՊԿ-ից դուրս գալու հարց այս պահին չկա, լրագրողների հետ զրույցում այսօր հայտարարեց փոխարտգործնախարար Մնացական Սաֆարյանը՝ չբացառելով, որ իրավիճակով պայմանավորված հարցը էլի կարող է մտնել օրակարգ։Անվտանգության խորհրդի քարտուղար Արմեն Գրիգորյանն էր «Նովայա Գազետա-Եվրոպա»-ին ասել, որ ՀԱՊԿ-ից դուրս գալու հարցով քննարկումներ են եղել։ Փոխարտգործնախարարի խոսքով՝ հարցն, ամենայն հավանականությամբ, ԱԽ-ում է քննարկվել՝ անցած տարվա ադրբեջանական սեպտեմբերյան հարձակման օրերին։Այդ ժամանակ կառավարությունը պաշտոնապես դիմել էր Ռուսաստանին ու ՀԱՊԿ-ին, ինչպես վարչապետ Փաշինյանն էր հայտարարել՝ ակնկալելով այդ թվում՝ ռազմական օգնություն Հայաստանի տարածքային ամբողջականությունը վերականգնելու և ադրբեջանական զինված ուժերի դուրս բերումն ապահովելու համար:Այդ օգնությունը չստացվեց, ՀԱՊԿ-ը միայն դիտորդներ ուղարկելու պատրաստակամություն հայտնեց. ուստի ինչո՞ւ Հայաստանը դուրս չեկավ Ռուսաստանի առաջնորդած ռազմաքաղաքական դաշինքից: Ավելի քան 8 ամիս անց Արտգործնախարարության ներկայացուցիչը հայտարարում է՝ դեռևս հույս կա, որ Հայաստանի քայլերը արդյունք կտան։ Այդ ընթացքում Երևանը շարունակում է ՀԱՊԿ-ից սպասել ադրբեջանական ագրեսիային վերաբերող քաղաքական գնահատական։«Այո, իրավիճակը բարդ է, և մենք լինելով ՀԱՊԿ անդամ երկիր, ունենալով նաև պարտավորություններ, շարունակում ենք հույս ունենալ, որ մեր քայլերը, մեր աշխատանքները կբերեն որոշակի արդյունքների: Դեռևս այդ հույսը կա: Կան հարցեր, որոնք հետագայում քննարկվեցին ՀԱՊԿ գագաթնաժողովի ընթացքում, և աշխատանքները շարունակվում են: Շուտով կլինեն նաև քննարկումներ Հարավային Կովկասում իրավիճակի հայտարարության հետ կապված, որի մասին կտեղեկացնենք», - ասաց փոխարտգործնախարարը:Նոյեմբերին դաշինքի երևանյան գագաթնաժողովին վարչապետ Փաշինյանը չստորագրեց Հայաստանին օժանդակություն ցուցաբերելու միջոցառումների մասին փաստաթուղթը՝ հենց քաղաքական գնահատականի բացակայության պատճառով։ՀԱՊԿ-ի այլընտրանքը ո՞րն է, փոխնախարարը կոնկրետ պատասխան չտվեց։ Սաֆարյանը նաև չհստակեցրեց՝ ՀԱՊԿ-ի առաջարկած փաթեթը արդյոք սպառազինություն ու զորք է ենթադրել։ Բայց հաստատեց ԱԽ քարտուղարի նույն հարցազրույցում արած մեկ այլ պնդում՝ Հայաստանը Ռուսաստանից չի ստացել հարյուր միլիոնավոր դոլարների մի քանի պայմանագրերով գնած սպառազինությունը։ Բայց թե ի՞նչ պատճառաբանությամբ Ռուսաստանը չի մատակարարում, ձեռնպահ մնաց ասել, միայն հայտարարեց, թե փորձում են շարունակել աշխատանքները. - «Մուծումը կատարվել է, չի հասել»:«Անվտանգային այն մեխանիզմները, որոնք կային և որոնք իբրև պիտի մեզ պաշտպանեին, դրանք հիմա չեն աշխատում, և Հայաստանը փորձում է անվտանգության նոր երաշխիքներ գտնել, անվտանգության երաշխիքների փնտրտուքի մեջ է», - նշել է ԱԽ քարտուղարը:Արմեն Գրիգորյանը և՛ ռուսական լրատվամիջոցին տված հարցազրույցում, և՛ մի քանի շաբաթ առաջ Հանրայինի եթերում անվտանգության նոր մեխանիզմների փնտրտուքից էր խոսել, ո՞ր երկրների հետ են բանակցությունները, փոխնախարարը խորհուրդ էր տալիս հենց ԱԽ քարտուղարից ճշտել. - «Չունենալով նորը, նոր անվտանգային համակարգ, փորձում են քայքայել, քանդել այն, ինչ որ գոյություն ունի»:«Եթե որևէ քայլ արված չէ, դրա մասին չի կարելի հայտարարել»,- կարծում է ԱԺ ընդդիմադիր Հայաստան խմբակցությունից Արմեն Ռուստամյանը՝ անդրադառնալով ՀԱՊԿ-ից դուրս գալու քննարկումների մասին՝ իշխանության հայտարարություններին։«Ի՞նչ իմաստ ունի այդ խոհանոցը դուրս հանել, երբ որ դուրս չեք եկել ՀԱՊԿ-ից: Կամ դուրս եկեք, բացարեք ինչի եք դուրս գալիս, կամ էլ մնացեq ՀԱՊԿ-ում և օգտագործեք բոլոր ամենանվազագույն հնարավորությունները, որ ՀԱՊԿ-ը կարողանա մեր անվտանգության հարցերը լուծել: Մենք դառնում ենք անվստահելի գործընկեր, և դրանից բխում են բոլոր սպառնալիքները և վտանգները, որոնք օր օրի մեր երկրի նկատմամբ առաջանում են», - ընդգծեց Ռուստամյանը:  "
Քաղաքականություն,«Դիրքորոշումները շատ են մոտեցել դեպի Նախիջևան և Նախիջևանի միջոցով երկաթգծի վերագործարկման հարցում». Միշել ," Հայաստանը և Ադրբեջանը վերահաստատել են միմյանց տարածքային ամբողջականությունը ճանաչելու հանձնառությունը, երեկ Բրյուսելում ավելի քան չորս ժամ շարունակված բանակցություններից հետո հայտարարեց Եվրոպական խորհրդի նախագահը:Ընդ որում՝ այս անգամ Շառլ Միշելը հստակ նշեց երկու երկրների տարածքը՝ Հայաստանի 29 հազար 800 և Ադրբեջանի 86 հազար 600 քառակուսի կիլոմետրը։ 86 600 քառակուսի կիլոմետրը Խորհրդային Ադրբեջանի տարածքն է, որի մեջ մտնում էր նաև Լեռնային Ղարաբաղը։«Առաջնորդները վերահաստատեցին իրենց աներկբա հանձնառությունը 1991 թվականի Ալմա Աթայի հռչակագրին և Հայաստանի 29 հազար 800 քառակուսի կիլոմետր և Ադրբեջանի 86 հազար 600 քառակուսի կիլոմետր տարածքային ամբողջականությանը», - հայտարարեց եվրոպացի պաշտոնյան։Փաստելով, որ Հայաստանը ճանաչում է Ղարաբաղը Ադրբեջանի կազմում՝ Շառլ Միշելը միաժամանակ նշել է, թե կողմերը մտքեր են փոխանակել «նախկին Լեռնային Ղարաբաղի Ինքնավար Մարզում բնակվող հայերի իրավունքների և անվտանգության հարցերի շուրջ»:Ինքը՝ եվրոպական խորհրդի ղեկավարն անձամբ իր անունից հորդորել է Ադրբեջանին՝ ուղիղ խոսել Ղարաբաղի բնակչության հետ և մշակել օրակարգ, որի նպատակը պետք է լինի երաշխավորել Ղարաբաղի բնակչության իրավունքները և անվտանգությունը՝ միջազգային հանրության հետ սերտ համագործակցությամբ:Թե կոնկրետ ինչ է ենթադրում միջազգային համայնքի հետ այդ համագործակցությունը, և արդյոք Ալիևը պատրաստ է դրան, Միշելը չի հստակեցրել:«Ես հորդորել եմ Ադրբեջանին ներգրավվել դրական օրակարգի մշակման մեջ՝ նպատակ ունենալով երաշխավորել բնակչության իրավունքներն ու անվտանգությունը միջազգային հանրության հետ սերտ համագործակցությամբ։ Ես բարձրաձայնեցի նաև Բաքվի և այս բնակչության միջև թափանցիկ և կառուցողական երկխոսության անհրաժեշտության մասին։ Կարծում եմ, որ կարևոր է զերծ մնալ թշնամական հռետորաբանությունից, բարեխղճորեն ներգրավվել և առաջնորդություն ցուցաբերել՝ փոխընդունելի լուծումների հասնելու համար», - ասել է Շառլ Միշելը։Որպես առաջընթաց`Միշելը նշել է, թե կողմերը հստակ առաջընթաց են արձանագրել հաղորդակցության ու տնտեսական ուղիների բացման հարցում։Չհստակեցնելով մանրամասները՝ եվրոպական խորհրդի ղեկավարն ասել է, թե «դիրքորոշումներն այժմ շատ են մոտեցել հատկապես դեպի Նախիջևան և Նախիջևանի միջոցով երկաթգծի վերագործարկման հարցում»:«Հիմա առաջնորդներն իրենց թիմերին հանձնարարարել են ավարտին հասցնել համաձայնությունը երկաթուղային կապերի բացման եղանակների և անհրաժեշտ շինարարական աշխատանքների վերաբերյալ՝ կոնկրետ ժամանակացույցով», - ասել է ԵԽ ղեկավարն, ընդգծելով, որ կողմերը համաձայնել են դիմել Համաշխարհային մաքսային կազմակերպության աջակցությանը:Միշելը, սակայն, չի հստակեցրել, թե արդյոք Ադրբեջանի նախագահը հրաժարվել է, այսպես կոչված, «Զանգեզուրի միջանցքի» գաղափարից։Հաջորդ հարցը, որի ուղղությամբ, ըստ Միշելի տեղաշարժ է արձանագրվել, սահմանագծումն է:Ալիևն ու Փաշինյանը, մասնավորապես, պայմանավորվել են վերականգնել սահմանային հանձնաժողովների աշխատանքը, ինչպես նաև համաձայնել են, որ սահմանի վերջնական դելիմտացիան պետք է տեղի ունենա բանակցությունների միջոցով:Բացի այդ, ըստ Շառլ Միշելի, կողմերը քննարկել են նաև գերիների ու պատանդների հարցը: Կա ըմբռնում, որ առաջիկա շաբաթներին ձերբակալվածների ազատ արձակում է լինելու, թե քանիսն են տուն վերադառնալու, Միշելը չի նշել, սակայն, ընդգծել է, որ իր համոզմամբ, այս պայմանավորվածությունը պետք է վերաբերի նաև այն զինվորներին, որոնք մոլորվել են ու անցել սահմանը:Շաբաթներ առաջ հայկական կողմում երկու սահմանախախտ ադրբեջանցի զինվորներ էին ձերբակալվել, որոնցից մեկը, ի դեպ, մեղադրվում է սպանության համար: Ադրբեջանական մամուլն արդեն պնդում է, թե Միշելի այս կոչը նրանց ազատ արձակմանն է նաև վերաբերում։Երեկվա բանակցություններում, ըստ պաշոտնական հաղորդագրությունների, փաստաթղթի ստորագրում չի եղել, սակայն Ալիևն ու Փաշինյանը պայմանավորվել են շարունակել բանակցությունները։Շառլ Միշելը հանդիպումից հետո շեշտել էր, թե «Խաղաղության պայմանագրի շուրջ վաշինգոնյան արդյունավետ բանակցություններից հետո պետք է պահպանել դրական առաջընթացը և ձեռնարկել վճռորոշ քայլեր Հայաստանի և Ադրբեջանի միջև համապարփակ խաղաղության պայմանագրի ստորագրման ուղղությամբ»։Երկու երկրների առաջնորդները, եվրոպացի պաշտոնյայի փոխացմամբ, կրկին կհանդիպեն Բրյուսելում հուլիսին, իսկ մինչ այդ հանդիպում կունենան Ֆրանսիայի նախագահ Մակրոնի և Գերմանիայի կանցլեր Շոլցի հետ Քիշնևում հունիսի 1-ին կայնալիք Եվրոպական քաղաքական համայնքի 2-րդ գագաթնաժողովի շրջանակում։ Բացի այդ Եվրոպայի խորհրդի նախագահը մտադի է Ալիևին և Փաշինյանին ևս մեկ հանդիպման հրավիրել հոկտեմբերին։ "
Քաղաքականություն,Հայկական բանակը 2020-ից հետո առաջին անգամ կանխարգելել է Ադրբեջանի ագրեսիվ քաղաքականության հաջողությունը գետնի վրա․ քաղաքագետ," Ադրբեջանի նպատակն է Հայաստանի վրա ռազմական ճնշման միջոցով հասնել որոշակի զիջումների, իսկ հայկական բանակն, այնուամենայնիվ, այս անգամ ավելի ադեկվատ պատասխան է տվել ադրբեջանական կողմին, «Ազատության» հետ զրույցում, անդրադառնալով Սոթքի հատվածում տեղի ունեցած դեպքերին, ասաց քաղաքագետ Տիգրան Գրիգորյանը՝ նկատելով՝ Ադրբեջանն առնվազն տակտիկական մակարդակով իր նպատակներին չի հասել, կարծես թե տարածքային առաջխաղացում չունի և իր առջև դրված նպատակները չի իրականացրել։Իհարկե սահմանին դեռևս կայուն չէ, նկատեց քաղաքագետը՝ չբացառելով, որ մոտակա օրերին ևս նոր սրացումներ լինեն։«Բայց առնվազն այս պահի դրությամբ կարող ենք արձանագրել, որ հայկական բանակը 2020 թվականի պատերազմից առաջին անգամ, կարելի է ասել, կանխարգելել է Ադրբեջանի այս ագրեսիվ քաղաքականության հաջողությունը գետնի վրա», - ասաց Գրիգորյանը։Քաղաքագետն Ադրբեջանի այս ագրեսիվ գործելակերպը կապեց այն տարաձայնությունների հետ, որ գոյություն ունեն Երևանի և Բաքվի միջև առանցքային հարցերում։«Լեռնային Ղարաբաղի թեմայով ուղիղ բանակցային մեխանիզմ Ստեփանակերտի և Բաքվի միջև, այստեղ կողմերի դիրքորոշումները բավականին հեռու են, սահմանային այդ ողջ փաթեթը՝ դելիմիտացիա, դեմարկացիա, զորքերի հետքաշում, քարտեզների վերաբերյալ տարաձայնություններ, այսպես կոչված երաշխավորի ինստիտուտի նկատմամբ կողմերի տարբերվող մոտեցումներ։ Ադրբեջանը հերթական անգամ դիմելով ռազմական սադրանքի պարզապես փորձում է Հայաստանին ստիպել հրաժարվել իր դիրքորոշումներից», - ասաց Տիգրան Գրիգորյանը։Վարդենիսի Սոթք, Կութ, Նորաբակ, Վերին Շորժա գյուղերի ուղղությամբ մայիսի 11-12-ի տեղի ունեցած մարտերում հայկական կողմը մեկ զոհ, 8 վիրավոր ունեցավ։ Պաշտոնական Բաքուն հաղորդել է երկու զոհի և մեկ ծանր վիրավորի մասին։Գրիգորյանի հետ հարցազրույցն ամբողջությամբ կարող եք դիտել ստորև․ "
Քաղաքականություն,ՀՀ ԱԳՆ-ն ուղիղ չի պատասխանում՝ արդյո՞ք բանակցություններում քննարկվում է Ղարաբաղը Ադրբեջանի կազմում ճանաչելը," Հայաստանի արտգործնախարարությունը խուսափում է ուղիղ պատասխանել հարցին՝ հայ-ադրբեջանական բանակցություններում քննարկվո՞ւմ է Ղարաբաղը Ադրբեջանի կազմում ճանաչելու տարբերակը, և արդյո՞ք Հայաստանն արդեն տվել է իր համաձայնությունը։Ամիսներ շարունակ Արցախի ինքնորոշման իրավունքը չպնդող վարչապետ Փաշինյանն «Ազատության» հետ զրույցում ասել էր՝ Ալիևը պատրաստ չէ լայնարձակ ինքնավարություն տալ Ղարաբաղին։«Ազատությունը» հարցում էր ուղարկել արտգործնախարարություն՝ ճշտելու՝ «վարչապետի այս հայտարարությունը նշանակո՞ւմ է, որ հայ-ադրբեջանական բանակցություններում քննարկվում է Ղարաբաղն Ադրբեջանի կազմում ճանաչելու տարբերակը, և Հայաստանը արդեն տվե՞լ է իր համաձայնությունը։ Եթե, այո, այդ դեպքում, ինչպե՞ս է պաշտոնական Երևանը պատկերացնում Ադրբեջանի կազմում Ղարաբաղի հայերի իրավունքների ու անվտանգության պաշտպանությունը, երբ ամենաբարձր՝ վարչապետի մակարդակով մեկ անգամ չէ հայտարարվել, որ Ադրբեջանի նպատակը Արցախի հայերի էթնիկ զտումն ու ցեղասպանությունն է»։Արտգործնախարարությունից «Ազատությանը» պատասխանել են. - «Հայաստանի Հանրապետությունը բազմիցս արտահայտել է իր դիրքորոշումը առ այն, որ Հայաստանի համար սկզբունքային է միջազգային տեսանելի ներգրավածությամբ Լեռնային Ղարաբաղի բնակչության իրավունքների ու անվտանգության երաշխիքների շուրջ քննարկումը Բաքվի ու Ստեփանակերտի միջև։ ԼՂ-ի ժողովրդի իրավունքների ու անվտանգության խնդիրների հասցեագրումը կարևորագույն նշանակություն ունի տարածաշրջանում երկարատև խաղաղության ու կայունության հաստատման համար»։Քաղաքագետ Տիգրան Գրիգորյանը կարծում է՝ վերջին օրերի սահմանային լարվածությանն Ադրբեջանը գնում է, որ պարտադրի Հայաստանին անվերապահորեն ընդունել իր բոլոր պահանջները։Ի՞նչ զիջումների է պատրաստ Երևանը։Արցախի ինքնորոշման իրավունքին արտգործնախարարների վաշինգտոնյան բանակցությունների չորս օրերին հրապարակային անդրադարձ այդպես էլ չեղավ։ Երևանը շեշտադրում էր Հայաստանի ինքնիշխան տարածքներից ադրբեջանական զորքի հետքաշման, Ալմա-Աթայի հռչակագրի հիման վրա սահմանազատում անելու, ինչպես նաև՝ միջազգայնորեն երաշխավորված երկխոսության մեխանիզմի շրջանակներում Լեռնային Ղարաբաղի ժողովրդի իրավունքների ու անվտանգության խնդիրների հասցեագրման հարցերը։Բանակցությունների ավարտին հայտարարվեց՝ Խաղաղության համաձայնագրի նախագծի «որոշ հոդվածների շուրջ» ունեցել են փոխըմբռնման առաջընթաց, մի շարք առանցքային հարցերի վերաբերյալ դիրքորոշումները մնացել են տարամետ»:Առանցքային տարաձայնությունների շարքում վարչապետը նաև Ղարաբաղի հարցն է շեշտադրել։Քաղաքագետը կարծում է Ղարաբաղի հարցում զիջումների գնալու տեղ Երևանն այլևս չունի:«Լեռնային Ղարաբաղի հարցում, կարծում եմ, Երևանն արդեն այնքան զիջումներ է կատարել, որ ակնկալել, որ այս մինիմալ ինչ-որ նախապայմաններից էլ կհրաժարվի խելամիտ չէ, բայց Բաքվի համար սա կարմիր գիծ է: Բաքուն նշում է, որ Ղարաբաղն Ադրբեջանի ներքին գործն է և որևէ միջազգային ներգրավվածություն չի կարող լինել: Այդ առումով ես դժվար եմ պատկերացնում ինչ-որ լուծումներ այս հարցում: Հնարավոր սցենարներից մեկը կարող է լինել այն, որ Ադրբեջանը կփորձի ռազմական գործիքակազմի կիրառման միջոցով ստիպել Երևանին հրաժարվել այդ դիրքորոշումից, և մեծ հաշվով, Սոթքում տեղի ունեցող ամենայն հավանականությամբ հենց այդ նպատակով է նախաձեռնել», - ընդգծեց Գրիգորյանը:Քաղաքագետը զիջում է համարում ադրբեջանական պահանջներին համաձայնելը՝ պայմանով, որ նրանք էլ հայկական գյուղերը վերադարձնեն։ Բաքուն նախօրեին էր Հայաստանից պահանջել՝ վերադարձնել «օկուպացված 8 գյուղերը» կամ ինչպես Բաքուն է դրանք անվանում՝ անկլավները։ Դրանցից մեկը Սյունիք տանող մայրուղու վրա է, մյուսների միջով անցնում է հայ-վրացական միջպետական ճանապարհը։2021 թվականի խորհրդարանական ընտրապայքարում Փաշինյանը հակված էր առկա իրավիճակը պահպանելուն՝ հայկական և ադրբեջանական վերահսկողության տակ գտնվող տարածքները մնան նույն կարգավիճակում։«Ադրբեջանն անկլավների նկատմամբ ցանկանում է վերահսկողություն ստանալ առաջին հերթին Հայաստանի նկատմամաբ հավելյալ լծակներ ունենալու համար: Գիտենք, որ այդ գյուղերի մի մասը գտնվում են Հայաստան-Վրաստան միջպետական ճանապարհի երկայնքով, իսկ մյուսը գտնվում է Հյուսիս-հարավ ճանապարհի մոտ և այստեղ լրջագույն խնդիրներ են առաջանալու: Եթե Երևանը գնա նմանատիպ զիջումների, առնվազն ստիպված ենք լինելու, օրինակ, նույն ճանապարհների հարցում գնալ այլընտրանքային լուծումների», - ասաց Գրիգորյանը:«Մենք պատրաստ ենք ոչ թե իրենք հետ գնան, նոր ստորագրենք, այլ ստորագրենք, նոր հետ գնան, մենք էլ, իրենք էլ: բայց դա պետք է գրվի և ստորագրվի այնպես, որ տարընթերցման տեղիք չտա», - «Ազատության» հետ զրույցում ասել է Նիկոլ Փաշինյանը:Քաղաքագետի կարծիքով՝ վարչապետի այս հայտարարությունն էլ ինչ-որ չափով զիջում կարելի է համարել։ 2021-ին Հայաստանի տարածք ադրբեջանական առաջին ներխուժումից հետո իշխանության տեսակետը հետևյալն էր՝ սահմանազատման աշխատանք սկսելուց առաջ ադրբեջանական ուժերը պետք է դուրս գան Հայաստանի տարածքից։«Ինչ-որ չափով միգուցե դա կարելի է զիջում համարել, այնուամենայնիվ, արձանագրենք, որ Երևանի դիրքորոշումը շարունակում է մնալ այն, որ Ադրբեջանը պետք է դուրս գա Հայաստանի սուվերեն տարածքից: Արդյոք դա տեղի կունենա անմիջապես, թե ինչ-որ փաստաթղթի մեջ կարձանագրվի, որ դա պիտի տեղի ունենա, այս պարագայում երևի այնքան էլ էական չէ, որովհետև, այնուամենայնիվ, չեմ կարծում, որ Ադրբեջանը հակված է որևէ տարբերակով իր զորքերը հանել Հայաստանի տարածքից», - նշեց նա:Մոտ կես տարվա ընդմիջումից հետո՝ առաջնորդները Բրյուսելում կհանդիպեն երկու օրից՝ արտգործնախարարների վաշինգտոնյան ինտենսիվ բանակցություններից հետո։  "
Քաղաքականություն,Բաքուն նախաձեռնել է նոր էսկալացիա բանակցություններից առաջ Երևանի վրա ճնշում գործադրելու համար․ քաղաքագետ," Բաքուն նախաձեռնել է նոր էսկալացիա Հայաստանի սահմաններին բրյուսելյան բանակցություններից առաջ Երևանի վրա ճնշում գործադրելու համար, կարծում է քաղաքագետ Տիգրան Գրիգորյանը։Սոքթի հատվածում լարվածությունը հաջորդում է արտգործնախարարների վաշինգտոնյան քառօրյա բանակցություններին, նախորդում կիրակի Բրյուսելում նախատեսված Փաշինյան-Ալիև-Միշել հանդիպմանը։«Ինչպես գիտենք, կողմերի միջև շարունակում են սկզբունքային տարաձայնություններ գոյություն ունենալ կարևոր հարեցրի շուրջ, այդ մասին հայաստանյան տարբեր պաշտոնյաներ արդեն բազմիցս հրապարակայնորեն խոսել են և նմանատիպ գործողություններ Ալիևը վստահաբար փորձում է ստիպել Հայաստանին գնալ զիջումների այդ երեք հիմնական օրակարգերի շուրջ», - ասաց Գրիգորյանը։ Վերջին բանակցություններից հետո Երևանի ու Բաքվի միջև եղած գլխավոր տարաձայնությունների մասին վարչապետ Փաշինյանը խոսեց «Ազատությանը» տված հարցազրույցի ընթացքում, նշելով, որ առանցքային տարաձայնությունները վերաբերում են Լեռնային Ղարաբաղին, Հայաստանի տարածքային ամբողջականության ճանաչմանը և ապագա պայմանգրով ամրագրվող միջազգային մեխանիզմներին, որոնք թույլ չեն տա կողմերից մեկին խախտել պայմանագրի կետերը։«Հիմնական հարցը կախված է Բաքու-Ստեփանակերտ ուղիղ բանակցային միջազգային մեխանիզմի հետ կապված, և այստեղ կողմերի դիրքորոշումները բավականին հեռու են միմյանցից և այս հարցը կարմիր գիծ է թե՛ Երևանի, թե՛ Բաքվի համար», - ասաց քաղաքագետը։Երեկվա դրությամբ հայկական կողմը հաղորդում է 4 վիրավորի, ադրբեջանական կողմը՝ 1 զոհի և մեկ վիրավորի մասին։Ադրբեջանական մամուլը պնդում է, թե երեկ հայկական կողմն է սադրանքի դիմել ու սկսել տարբեր տեսակի զինատեսակներից գնդակոծել իրենց դիրքերը։Տիգրան Գրիգորյանի կարծիքով՝ Ադրբեջանի այսպիսի հայտարարությունները չեն համոզում նաև միջնորդ երկրներին և Բաքվի փորձերը լեգիտիմացնելու իրենց գործողությունները ձախողվում են։«Չեմ կարծում, թե նմանատիպ հայտարարություններին նույնիսկ Ադրբեջանում է ինչ-որ մեկը լուրջ վերաբերվում։ Պարզ է, որ առկա ռազմաքաղաքական բալանսի պայմաններում Հայաստանը որևէ տրամաբանությամբ չի կարող գնալ նմանատիպ քայլերի, այսինքն՝ Հայաստանը նմանատիպ կարողություններ չունի, որպեսզի սրի իրավիճակը, կամ գետնի վրա իրավիճակն էսկալացնելով փորձի ինչ-որ դիվիդենտներ շահել», - ասաց քաղաքագետը։Առաջիկա բրյուսելյան եռակողմ հանդիպումից բացի, որին մասնկացությունը սահմանային լարված իրավիճակի ֆոնին երեկ հաստատեց Հայաստանի վարչապետը, հունիսին սկզբին էլ նախատեսված է հնգակողմ Քիշնևում՝ Գերմանիայի կանցլերի և Ֆրանսիայի նախագահի մասնակցությամբ։ Ալիևը այս մեկին դեռ վերջնական չի հաստատել իր մասնակցությունը։ "
Քաղաքականություն,Մոսկովյան հանդիպման նպատակն է Հայաստանից ստանալ Մեղրիի միջանցքը․ Բորիս Նավասարդյան," Մոսկվայում պլանավորված մայիսի 19-ին հանդիպմանը Ռուսաստանի և Ադրբեջանի կողմից հերթական փորձն է արվելու Հայաստանից ստանալ Մեղրիի միջանցքը, «Ազատության» հետ զրույցում նման կարծիք հայտնեց Երևանի մամուլի ակումբի նախագահ Բորիս Նավասարդյանը։Նրա համոզմամբ՝ Հայաստանի պետք է մոսկովյան բանակցություններում բացառի նման օրակարգ։Նավասարդյանի հետ հարցազրույցից մի հատված ներկայացնում ենք ստորև․«Ազատություն»․ - Դուք դեռ ժամանակին ասում էիք, որ Զանգեզուրում միջանցք չտալու այլընտրանքն Լաչինի այս անցակետն է լինելու, և նաև որպես հնարավոր լուծում, առաջարկում էիք, որ Լաչինի դեպքում էլ միջազգային մեխանիզմներ գործարկվեն՝ վերահսկողություն, բայց, տեսեք, անցակետը դրեցին և դա տեղի չունեցավ։Նավասարդյան․ - Երբ ես ասում էի, որ կարող է Մեղրիի ճանապարհը օրակարգում մնա, բայց Լաչինի միջանցքն այլևս կորցնի իր արդիականությունը, հիմա մենք մոտ ենք այդ իրավիճակին։ Ես կարծում եմ՝ Մոսկվայում պլանավորված հանդիպումը մայիսի 19-ին հերթական փորձն է լինելու հիմնականում Ռուսաստանի կողմից, բայց նաև Ադրբեջանի կողմից, վերադառնալ նոյեմբերի 9-ի հայտարարության այն կետին, որը ենթադրում է Ռուսաստանի մասնակցությունն այդ Մեղրիի ճանապարհի շահագործման հարցում, և կոնկրետ նպատակը Հայաստանի պետք է լինի բացառել Մոսկվայի բանակցություններում նման օրակարգ։«Ազատություն»․ - Այսինքն՝ դա լինելու է այն գինը, որ պետք է վճարվի Լաչինն անխափան գործարկելու դիմաց։Նավասարդյան․- Ամեն դեպքում, անխափան արդեն չի լինելու, այսինքն՝ սահմանային կետը մնալու է։ Կարել է խոսել նրա մասին, որ ռուս խաղաղապահներն ինչ-որ դերակատարություն ունենան այդ սահմանային կետը հաղթահարելուց հետո՝ ճանապարհի ռեժիմի առումով, նաև, միգուցե, դրա ժամկետների առումով, բայց նույնիսկ, եթե այս փուլում ինչ-որ խոստումներ հայկական կողմը ստանա, դա չի իրագործվելու, որովհետև մենք հետևողականորեն տեսնում ենք՝ ինչպես է Ռուսաստանը զիջում իր դիրքերն ի օգուտ Ադրբեջանի շահերի, և չեմ տեսնում պատճառ, թե ինչու Ռուսաստանը պետք է պաշտպանի հայկական շահերը, այսինքն՝ դրա դիմաց համարյա ոչ մի բան մենք Ռուսաստանին առաջարկել չենք կարող, բացի բարոյական հավատարմությունից, կամ հնազանդությունից, որն, ինչպես տեսնում եք, նույնպես պրակտիկ արդյունքներ չեն տալիս։Այնպես որ մեր նպատակը պետք է լինի Մոսկվայի հանդիպման ժամանակ կենտրոնանալ միայն այն հարցերի շուրջ՝ մարդասիրական ճգնաժամի, որը խորանում է Արցախում և Ռուսաստանի հնարավոր գործողություններին, որը թույլ կտա դրանից խուսափել։ Քանի որ Մոսկվայում է հանդիպումը, հենց Ռուսաստանի այդ պարտականությունների կամ Ռուսաստանի այդ քայլերի և գործողությունների մասին պետք է փորձենք հիմնականում կենտրոնացնել օրակարգը:«Ազատություն». - Այո, բայց Ձեր ասածի տրամաբանությունից բխում է, որ Ռուսաստանն ամենևին էլ դեմ չէ այդ անցակետի տեղադրմանը: Նավասարդյան. - Ռուսաստանն, իհարկե, դեմ էր անցակետի տեղադրմանը և Ռուսաստանը կցանկանար հսկել և՛ Լաչինի միջանցքն ամբողջությամբ, և՛ Արցախի մնացած տարածքն ամբողջությամբ, բայց ստիպված է հաշվի առնել Ադրբեջանի հետ հարաբերություններում իր շահագրգռվածությունը: Այսինքն՝ գնալով զիջում է դիրքերը Բաքվին, և ես չեմ տեսնում՝ ինչու այդ գործընթացը պետք է կանգնի: Այստեղ վտանգներ կան բոլոր ուղղություններում՝ և՛ սահմանների հարցում, և՛ անկլավների հարցում, այսինքն, բոլոր այդ ուղղություններով ես տեսնում եմ շատ լուրջ խնդիրներ կապված Ռուսաստանի դերակատարության հետ:Ցանկացած վայրում, որտեղ ինքը կարող է որոշում կայացնել ի օգուտ Հայասանի կամ ի օգուտ Ադրբեջանի, կարծում եմ, ընտրելու է երկրորդ տարբերակը, այնպես որ Հայաստանի շահագրգռվածությունը պետք է լինի Արևմուտքի քաղաքական ներկայությունը այստեղ ակտիվացնելու ուղղությամբ, քանի որ դա է միակ հնարավորությունը, բացի դրանից, որ պետք է հզորացնենք երկիրը, իրականացնենք բարեփոխումներ, դառնանք հետաքրքիր աշխարհի համար, դրանք տևական գործընթացներ են: Բայց այս պահին միակ օպերատիվ լուծումները, որ պետք է ձգտի Հայաստանը, Արևմուտքի ակտիվացումն է: Ես այլ հնարավորություններ, ցավոք, չեմ տեսնում կամ այդ հնարավորությունները արդեն բաց են թողնված: Մենք հիմա խոսում ենք նրա մասին, ինչ հնարավոր է այսօր և ինչ հնարավոր է ներկա իշխանությունների պայմաններում:«Ազատություն». - Պարոն Նավասարդյան, եթե անընդհատ զիջելու է Ադրբեջանին, կարող է բանը հասնել, որ դուրս գան Ղարաբաղի ռուսները:Նավասարդյան. - Ի վերջո, այդպիսի հնարավորություն կա, թեև ես կարծում եմ, որ եթե չլինի խոշոր պարտություն մոտակա ժամանակ՝ Ռուսաստանի Ուկրաինայում, կարող են ինչ-որ կոմպրոմիսների հասնել Ադրբեջանին, այսինքն, պահպանելով իրենց ներկայությունը, բայց զիջելով իրենց ներկայության կարգավիճակը: Այսինքն՝ նման կոմպրոմիսային տարբերակներ, որքան ես կարողանում եմ տեսնել քննարկվում է նաև ադրբեջանական իշխանական վերնախավի շրջանակներում, նրանք նման սցենար տեսնում են իրենց առջև:Ադրբեջանցիները ապրիլի 23-ին փակել են Հայաստանն Արցախին կապող Հակարիի կամուրջը, որը Լաչինի միջանցքում է`ռուս խաղաղապահների վերահսկողության գոտում և անցակետ տեղադրել։ Պաշտոնական Բաքուն հայտարարել է, թե դա արվել է «անվտանգության նկատառումներից ելնելով»։Նավասարդյանի հետ հարցազրույցն ամբողջությամբ կարող եք դիտել ստորև․  "
Քաղաքականություն,"Պետք է այնպես անել, որ Անկարան հնարավորինս քիչ առիթ ունենա տարբեր պատրվակներով չբացելու սահմանը․ քաղաքագետ"," Պաշտոնական Երևանը պետք է այնպես անի, որ Անկարան հնարավորինս քիչ առիթ ունենա տարբեր պատրվակներ առաջ բերելու և չբացելու հայ-թուրքական սահմանը, որ ինքն է փակել, «Ազատության» հետ զրույցում ասաց քաղաքագետ Աննա Գևորգյանն՝ անդրադառնալով Թուրքիայի վրդովմունքն առաջացրած Երևանում «Նեմեսիս» հուշարձանի տեղադրմանը։Ըստ Գևորգյանի՝ թե՛ Հայաստանի ներսում, թե՛ Հայաստանից դուրս առաջացած աղմուկը ևս մեկ անգամ խոսում է նրա մասին, որ ռազմավարական պլանավորման և համակարգային մտածողության տեսանկյունից ներկա կառավարությունը ոչ թե կաղում է, այլ լուրջ բացեր ունի։Քաղաքագետի հետ հարցազրույցից մի հատված ներկայացնում ենք ստորև․«Ազատություն»․ - «Նեմեսիս» արձանի տեղադրումը Անկարայի զայրույթն է հարուցել։ Երևանում, պարզ է, կարելի էր կանխատեսել, բայց պե՞տք էր արդյոք դա հաշվի առնել տեղադրելուց առաջ։Գևորգյան․ - Իհարկե պետք էր հաշվի առնել, և այս հարցի շուրջ ողջ աղմուկը՝ թե՛ Հայաստանի ներսում, թե՛ Հայաստանից դուրս ևս մեկ անգամ խոսում է նրա մասին, որ ռազմավարական պլանավորման և համակարգային մտածողության տեսանկյունից ներկա կառավարությունը ոչ թե կաղում է, այլ լուրջ բացեր ունի։«Ազատություն»․ - Ներքին կարգով արգելե՞ր, վիժեցնե՞ր էդ գործընթացը, միջամտե՞ր քաղաքային իշխանության գործերին։Գևորգյան․ - Եթե նույն գաղափարի շուրջ համախմբված մարդիկ էին, իսկ երկու տեղում էլ իշխող ուժի ներկայացուցիչներն են, ապա պետք է նախաձեռնողներն արդեն հասկանային դրա մեջ պարունակվող ռիսկերը, մյուս կողմից արտաքին հարցերի համար պատասխանատու գերատեսչությունը նման դեպքում պետք է տար իր հավանությունը կամ առարկությունը, ինչն այս դեպքում անհասկանալի է, թե ինչու է բաց թողնվել այդ քայլը կամ արդյոք եղել է այդ հավանությունը։ Եթե եղել է, ապա ուրեմն կառավարությունը չի կարող ասել, որ ինքը տեղյակ չէ։Մյուս կողմից երբ ասում են, որ քայլերն անում են՝ ելնելով այն կանխավարկածից, որ դավաճան կպիտակվեին չեղարկելու դեպքում այդ նախագիծը, ապա դա այլ բան չէ, քան պոպուլիզմ, որովհետև իշխանությունը նրա համար է, որպեսզի ինքը հաշվարկի, թե դրանից ինչ ռիսկեր են բխելու և արդյոք ինքն ունի ներուժ էդ ռիսկերը չեզոքացնելու և հետո համապատասխան արձագանքներով չվնասելու մեր երկրին։«Ազատություն»․ - Մյուս կողմից չե՞ք կարծում, որ Անկարայի համար ընդամենը պատրվակ էր այս հարցը։Գևորգյան․ - Կարծում եմ, բայց արդյո՞ք դա նշանակում է, որ մենք նորանոր պատրվակներ պիտի որպես հաղթաթուղթ նվիրենք մի պետության, որի հետ փորձում ենք հիմա կարգավորել մեր հարաբերությունները և փորձում ենք այնպես անել, որ հնարավորինս քիչ առիթ ունենա տարբեր պատրվակներ առաջ բերելու և չբացելու սահմանը, որ ինքն է փակել։Հայաստանի մայրաքաղաքի Օղակաձև այգում «Նեմեսիս» գործողության հեղինակներին նվիրված հուշակոթող-աղբյուրը բացվել է ապրիլի 25-ին։ Արձանն, ըստ այդ նախաձեռնության հեղինակների, պետք է հավերժացնի 1915 թվականի Հայոց ցեղասպանությունն իրականացրած երիտթուրք պարագլուխներից և 1918-ի Բաքվում հայերի ջարդերը կազմակերպիչներից վրեժ լուծած հայորդիների հիշատակը:Պաշտոնական Անկարան և Բաքուն դատապարտել են Երևանում հուշակոթողի տեղադրումը: Թուրքիան փակել է իր օդային տարածքը հայկական ավիաընկերությունների ինքնաթիռների համար, որոնք թռչում են երրորդ երկրներ։ Թուրքիայի արտգործնախարարը սպառնացել է՝ հայտարարելով՝ «եթե արձանը չհանեք, կարգավորումը չէ, դեռ մի բան էլ պատասխան քայլեր կանենք»։ Պաշտոնական Երևանն արձագանքել է՝ «Արձանի տեղադրումը Հայաստանի ներքին հարցն է և որևէ մեկն իրավունք չունի դրան խառնվել»։  "
Քաղաքականություն,Արձանի տեղադրումը Հայաստանի ներքին հարցն է. Արմեն Գրիգորյան," «Արձանի տեղադրումը Հայաստանի ներքին հարցն է և որևէ մեկն իրավունք չունի դրան խառնվել», - այսօր Հաղթանակ զբոսայգում ճեպազրույցի ընթացքում հայտարարել է Անվտանգության խորհրդի քարտուղար Արմեն Գրիգորյանը։Վերջին շաբաթվա ընթացքում արդեն երրորդ անգամ Թուրքիայի արտգործնախարարը խոսել է «Նեմեսիս» հուշարձանի մասին՝ երեկ, մասնավորապես հայտարարելով, թե Երևանին Անկարան ասել է`«եթե արձանը չհանեք, կարգավորումը չէ, դեռ մի բան էլ պատասխան քայլեր կանենք»։«Ինչ վերաբերում է արձանի հարցին, դա, բնականաբար, Հայաստանի ներքին հարցն է, և որևէ մեկը իրավունք չունի այդ հարցերին խառնվելու», - ասաց Գրիգորյանը։Ավելի վաղ ՝Թուրքիայի կողմից օդային տարածքը փակելուց հետո, Հայաստանի իշխանությունները հայտարարել էին, որ հուշարձանի տեղադրումը քաղաքային իշխանության որոշումն է եղել, չի արտահայտել Հայաստանի արտաքին քաղաքականությունը։ Իսկ ուրբաթ օրը «Ազատությանը» տված հարցազրույցում վարչապետ Փաշինյանը հավելել էր, որ իր կարծիքով, արձանի տեղադրումը «սխալ որոշում էր»։Հարցին, թե արդյոք հանուն հայ-թուրքական հարաբերությունների արձանը կապամոնտաժվի, Արմեն Գրիգորյանն արձագանքեց. - «Այդ հարցերը գտնվում են ՏԻՄ դաշտում, քաղաքական որոշում չի եղել»։Երևանի քաղաքապետարանից «Ազատությանը» հայտնում են, որ «Նեմեսիս» հուշարձանը քանդելու մտադրություն չունեն։ Մենք հետաքրքրվել էինք, թե հայաստանյան ավիաընկերությունների համար օդային տարածքը փակելու և Թուրքիայից հնչող պահանջների ֆոնին հնարավո՞ր է, որ արձանն ապամոնտաժվի։Մինչ այդ Հայաստանի փոխարտգործնախարար Պարույր Հովհաննիսյանն առաջարկում է Թուրքիայի վերնախավի շատ հայտարարություններ դիտարկել այդ երկրում ընթացող նախընտրական գործընթացի համատեքստում. - «Չմոռանանք, որ ընտրական գործընթացներ են անցնում այդ երկրում, և շատ հայտարարություններ պետք է դիտարկել հենց այդ տեսանկյունից։ Գիտեք, որ ներքաղաքական առումով առավել բարդ շրջան է այդ երկրում, ինչքան էմոցիոնալ են անցնում այդ ընտրությունները։ Եվ պետք է մասամբ նաև այդ տեսանկյունից դիտենք»։Թուրքիայում նախընտրական պայքարը օր-օրի է թեժանում, քվեարկությունը այս կիրակի է։ Ընտրապայքարին ուշադիր հետևող թուրքագետ Ռուբեն Սաֆրաստյանի կարծիքով սակայն, Հայաստանում տեղադրված հուշարձանի թեման ներքաղաքական առումով Թուրքիայում մեծ թեմա չէ. - «Թուրքիայի նախընտրական պայքարում շատ ավելի կարևոր թեմաներ կան, որ հուզում են Թուրքիայի հասարակությանը, և թեժ պայքար է տեղի ունենում այդ թեմաների շուրջ։ Այն թեման չի, որ օգտագործվի իշխանությունների կողմից իրենց դիրքերը ամրապնդելու համար»։Ի՞նչ խողովակով է Անկարան ուղիղ կապ հաստատել Երևանի հետ, և իսկապե՞ս սպառնալիքներ են հնչել Հայաստանին ուղղված. համենայն դեպս, երեկ Չավուշօղլին ասել էր, թե «դեռ մի բան էլ պատասխան քայլեր կանեն»։ Հարցի պատասխանը այսօր չհաջողվեց ստանալ։Թուրքագետի կարծիքով, Հայաստանի հետ դիվանագիտական ու նաև տնտեսական հարաբերություններ չունեցող Անկարան իրականում օդային տարածքը փակելուց հետո մեծ հնարավորություններ չունի ճնշում գործադրելու Երևանի նկատմամբ, կարող է հետ կանգնել սահմանը 3-րդ երկրների քաղաքացիների առաջ բացելու խոստումից։ Սա նախատեսված էր սկսել ամռանը. - «Ուրիշ բան ես չեմ կարծում։ Եթե իհարկե Ադրբեջանը չներգրավեն։ Ադրբեջանը, իմ ընկալմամբ, փաստորեն կամաց-կամաց կորցնում է իր ինքնուրույնությունը և դառնում է խաղալիք Թուրքիայի ձեռքում։ Կարող են Ադրբեջանին օգտագործել սահմանամերձ շրջաններում որոշակի գործողություններ, պրովոկացիաներ կազմակերպելու առումով»։Թե արձանի շուրջ ծագած սկանդալից հետո երբ է նախատեսվում հայ և թուրք բանակգնացների հերթական հանդիպումը, հայտնի չէ։ Սակայն այսօր ԱԽ քարտուղարը ճեպազրույցի ընթացքում կրկին հայտարարել է, որ Երևանի մոտեցումը նույնն է՝ հայ-թուրքական հարաբերությունների կարգավորումը պետք է լինի առանց նախապայմանների։Անկարան շատ հաճախ հայ-թուրքական հաշտեցումը կապում է հայ-ադրբեջանական հարաբերությունների ու նաև այսպես կոչված Զանգեզուրի միջանցքի բացման հետ, մի բան, որ պաշտոնական Երևանը բազմիցս մերժել է։   "
Քաղաքականություն,"Անկարան նախազգուշացնում է՝ եթե Երևանը նույն կերպ շարունակի, հայ-թուրքական կարգավորման գործընթացը կընդհատվի"," Եթե Երևանը նույն կերպ շարունակի, հայ-թուրքական կարգավորման գործընթացը կընդհատվի, երեկ նախազգուշացրել է Թուրքիայի արտգործնախարարը՝ պատասխանելով Երևանում «Նեմեսիս» արձանի տեղադրման մասին թուրք լրագրողի հարցին։Մևլյութ Չավուշօղլուն արդեն երկրորդ անգամ է խստորեն դատապարտում Հայաստանի իշխանություններին, ավելի վաղ էլ պարզաբանել էր՝ Թուրքիայի օդային տարածքը փակել են Հայաստանի համար հենց այդ արձանի պատճառով։Արտաքին գերատեսչության ղեկավարը թուրքական հեռուստալիքին տված հարցազրույցում նաև ընդգծել է՝ Թուրքիայի օդը փակ է եղել նաև օրերս Չեխիա մեկնած վարչապետ Փաշինյանի ինքնաթիռի համար։«Հույժ կարևոր ինքնաթիռների համար էլ փակեցինք: Կներեք, բայց թող ոչ ոք չնեղանա: Փաշինյանի ինքնաթիռի համար էլ ենք փակել օդային տարածքը։ Միայն Ազգային ժողովի նախագահի համար, որ գալիս էր Սևծովյան տնտեսական կազմակերպության ժողովին, քանի որ հյուրընկալող կողմը մենք էինք, բնականաբար, նրա համար չէինք կարող փակել: Եթե շարունակեն այսպես գործել, կարգավորման գործընթացը կընդհատվի: Եթե դու արձան ես կանգնեցնում ահաբեկիչների հիշատակին, ես դա չեմ կարող ընդունել», - ասել է Չավուշօղլուն։Հայաստանն ու Թուրքիան հարաբերությունների կարգավորման նոր փուլ սկսեցին 44-օրյա պատերազմից հետո, ու թեև պաշտոպանես հայտարարվում է, թե գործընթացն ընթանում է առանց նախապայմանների՝ Անկարան հաճախ հաշտեցումը կապում է հայ-ադրբեջանական հարաբերությունների ու ղարաբաղյան հարցի հետ։Թուրքիայի արտգործնախարարը երեկ պնդել է՝ պաշտոնական Երևանի գործողություններում մեծ անհամապատասխանություն կա։ Կրկնել է նաև պաշտոնական Բաքվի մեղադրանքները, թե Հայաստանը զինվորական ներկայություն ունի Արցախում, մի բան, որ Երևանը բազմիցս է հերքել։ Չավուշօղլուն հիշատակել է նաև Հայաստանի կողմից մերժվող, այսպես կոչված, «Զանգեզուրի միջանցքը»։«Մի կողմից շարունակ ասում եք՝ Ղարաբաղը Ադրբեջանինն է, մյուս կողմից տարբեր ճանապարհներով, ոչ հիմնական ճանապարհով, այլ կողմնակի, զինված մարդկանց եք ուղարկում: Ինչի՞ համար եք ուղարկում: Եթե խաղաղություն եք ուզում, ինչո՞ւ եք ուղարկում: Համաձայնագիր եք ստորագրել, բայց դեռևս Զանգեզուրի անցման հետ կապված քայլ չեք արել: Ռուսներն էլ են դրանից անհանգստանում, բոլորն էլ տեսնում են իրականությունը: Ամերիկացիներն էլ են տեսնում իրականությունը», - ասել է Թուրքիայի արտգործնախարարը։Չավուշօղլուի գնահատմամբ, իրենք հարաբերությունները կարգավորելու ուղղությամբ հայկական կողմի անկեղծությունը չեն տեսնում՝ շարունակելով, թե Հայաստանն այս կարգավորման կարիքն ավելի շատ ունի։«Թեև սա հասկանում են, բայց անազնիվ քայլ են անում: Մենք ասացինք՝ լավ, երկրաշարժին եկան, օգնեցին, արտգործնախարարը եկավ, շնորհակալություն հայտնեցինք, սրանք մարդկային բաներ են, քաղաքականությունից դուրս, բայց դուք հիմա իմ դիվանագետներին նահատակ դարձրած ահաբեկիչների արձանը որ դնում եք, ես դա չեմ կարող ընդունել», - ասել է Չավուշօղլուն։Երևանի Օղակաձև զբոսայգում «Նեմեսիս» գործողության հեղինակներին նվիրված արձանը բացվել է ապրիլի 25-ին։ Այն, ըստ նախաձեռնության հեղինակների, հավերժացնում է Հայոց ցեղասպանությունն իրականացրած երիտթուրք պարագլուխներից և 1918-ի Բաքվում հայերի ջարդերը կազմակերպիչներից վրեժ լուծած հայորդիների հիշատակը:Հայաստանի իշխանությունների արձագանքը Թուրքիայի կոշտ հռետորաբանությանը, ըստ էության, հետևյալն է՝ արձանը տեղադրելու որոշումը Երևանի քաղաքապետարանն է կայացրել, ոչ կառավարությունը, իսկ Հայաստանի արտաքին քաղաքականությունն իրականացնողը հենց գործադիրն է։Սևծովյան տնտեսական կազմակերպության ժողովին մասնակցած Ազգային ժողովի նախագահ Ալեն Սիմոնյանն Անկարայում ասել էր, թե չէր ցանկանա, որ արձանի տեղադրումը Թուրքիայում ընկալվի որպես Հայաստանի արտաքին քաղաքականության դրսևորում կամ որպես ոչ-բարիդրացիական քայլ։Վարչապետ Նիկոլ Փաշինյանն էլ երեկ, «Ազատությանը» տված հարցազրույցում, արձանի տեղադրումը սխալ համարեց՝ պատճառաբանելով, թե սա կառավարության որոշումը չէ։ Այնինչ քաղաքապետարանում որոշումներ հենց իր ղեկավարած քաղաքական թիմի անդամներն են ընդունում։«Ես համարում եմ, որ կայացվել է սխալ որոշում և այդ որոշման իրականացումն էլ եղել է սխալ, և ես հիմա, որբ որ ուզում եմ խորանալ և հասկանալ, թե ոնց է դա հնարավոր դարձել, տեսնում եմ, որ դա տեղի է ունեցել մի էմոցիոնալ ֆոնի վրա և մի իրավիճակում, երբ Հայաստանում շատերը շատերին դավաճան էին համարում և շատերը շատերին սպառնում էին դավաճանության համար գնդակահարել պատերի տակ», - ասաց Փաշինյանը։Ակնկալվում էր, որ ամռանը երրորդ երկրների քաղաքացիների համար պետք է բացվի հայ-թուրքական ցամաքային սահմանը։ Թե ինչ ճակատագրի կարժանանա այս գործընթացը, առայժմ պարզ չէ։Հայաստանի ու Թուրքիայի բանագնացների առաջիկա հանդիպման մասին գոնե հրապարակային չի հայտարարվում։Ստամբուլում լույս տեսնող «Ժամանակ» օրաթերթի գլխավոր խմբագիր Արա Գոչունյանն ասում է՝ թուրքական մամուլում հիմնականում Անկարայի դիրքորոշման մասին են գրում, և արձանի տեղադրման առնչությամբ հանրային արձագանքը հենց Թուրքիայի արտգործնախարարության հայտարարություններն է արտացոլում։«Հասարակական շրջանակաները, լրատվամիջոցները, ըստ էության, Թուրքիայի արտգործնախարարությունից վերահասու դարձած են։ Մենք պետք է հաշվի առնենք, որ Անկարայի կողմից չափազանց զգայուն է ընկալվել Երևանում տեղադրված հուշարձանը», - ասաց Գոչունյանը։Այդուհանդերձ, նրա խոսքով, արձագանքը շատ լայն չէ, Թուրքիան այժմ պատրաստվում է մայիսի 14-ին կայանալիք նախագահական և խորհրդարանական ընտրություններին, երկրի գլխավոր թեման հենց սա է։  "
Քաղաքականություն, Հայաստանը ժողովրդավարությունը որդեգրել է որպես ռազմավարություն. Փաշինյան," Պրահայի անդրատլանտյան հարաբերությունների կենտրոնում վարչապետ նիկոլ Փաշինյանն անդրադարձել է ԵՄ «Արևելյան գործընկերության» նախաձեռնությանը և դրա հետ կապված ակնկալիքներին և նշել, որ Հայաստանը ժողովրդավարությունը որդեգրել է որպես ռազմավարություն:«Ժողովրդավարությունը մեր իսկական համոզմունքն է: Մենք շահագրգռված ենք խորացնելու մեր հարաբերությունները Եվրամիության հետ: Դեմոկրատական բարեփոխումների իրականացման հարցում մեր հիմնական գործընկերը Եվրամիությունն է», - ասել է ՀՀ վարչապետը:Անդրադառնալով ներքաղաքական կացությանը, բազմակարծությանը և, հարցադրողի ձևակերպամամբ, «իրենից ծաղր ներկայացնող այսօրվա ընդդիմության փոխարեն Ազգային ժողովում իրական խստապահանջ ընդդիմություն տեսնելու անհրաժեշտությանը», Փաշինյանն ասել է, որ վերջերս խորհրդարանում իր մասնակցությամբ տեղի է ունեցել երկու կարևոր քննարկում, «մեկը՝ բառացիորեն երեկ»:Իրավիճակը պատերազմից հետո շատ բևեռացված էր, հռետորաբանությունը՝ շատ կոշտ: «Խոստովանեմ, դա ոչ միայն ընդդիմության, այլև մեր կողմից էր: Հիմա հույզերը գուցե մի փոքր նվազել են: Ավելի կառուցողական քննարկումների դաշտ է բացվել: Դա կառավարության և [խորհրդարանական] մեծամասնության պատասխանատվությունն է՝ անել ամեն ինչ պատշաճ հարթակ ձևավորելու համար՝ հատկապես խորհրդարանում, երբեմն սուր և թեժ, սակայն կառուցողական քննարկումների համար», - ընդգծել է վարչապետը:Նրա փոխանցմամբ՝ ինքը վերջերս խորհրդարանում մի շարք կարևոր հայտարարություններ է արել և նկատել է, որ «ընդդիմությունը լսել է այդ ուղերձները»: «Դա հաջողություն է խորհրդարանի համար, քանի որ անցյալ տարի նույնիսկ չէին լսում, ականջալուր չէին լինում, նույնիսկ ինչ-որ բաներ էին շպրտում, բռունցքներով կռվում էին: Դա էլ է մարտահրավեր մեր ժողովրդավարությանը՝ ձևավորել պատշաճ մթնոլորտ տրամաբանական քննարկումների համար: Հույս ունեմ, որ դա պատահականություն չէ, նոր մշակույթի սկիզբն է», - ասել է Փաշինյանը:Փաշինյանը նաև ընդգծել է՝ «այն բանից հետո, երբ Եվրոպական միությունը դիտորդների առաքելություն տեղակայեց, Հայաստանում Եվրամիության մասին կարծիքն էապես բարելավվեց»:«Մինչ այդ էլ կարծիքը դրական էր, բայց այն հատկապես ընդգծվեց առաքելության տեղակայումից հետո: Մեր հասարակությունը շատ դրական ձևով է գնահատել Եվրոպական միության ընդունած բանաձևերը, քանի որ դրանցում առկա իրավիճակի ճշգրիտ և օբյեկտիվ գնահատական տեսավ: Ուստի, մեր պատկերացումը հետևյալն՝ շարունակենք ժողովրդավարական բարեփոխումները, զարգացնենք մեր ժողովրդավարական ինստիտուտները, և ևս մեկ կարևոր գործոն՝ ապացուցենք, որ ժողովրդավարությունն ի զորու է ապահովել նաև անվտանգություն: Իհարկե, մենք գիտակցում ենք, որ անվտանգության միակ երաշխիքը կարող է լինել մնայուն տևական խաղաղությունը: Հույս ունենք, որ միջազգային հանրությունը կօգնի մեզ հասնել այդ խաղաղությանը», - ասել է Հայաստանի վարչապետը:Պատասխանելով հարցին, թե արդյոք ՄԱԿ-ը հարկ եղած չափով հետաքրքրված է Արցախի շուրջ ներկայիս իրավիճակի հանգուցալուծմամբ, Հայաստանի վարչապետը նշել է, որ տվյալ ժամանակաշրջանում «հասկանալի պատճառներով ՄԱԿ-ի Անվտանգության խորհրդում շատ բարդ իրավիճակ է» (ենթադրաբար նկատի ունի ռուս - ուկրաինական պատերազմի կապակցությամբ Արևմուտքի և Ռուսաստանի հարաբերությունների ճգնաժամը):Փաշինյանն ասել է, որ հայկական կողմի կարծիքով՝ ՄԱԿ-ի Անվտանգության խորհուրդը պետք է ավելի շուտ քննարկեր Լեռնային Ղարաբաղի իրավիճակը:«Դժբախտաբար, մենք դրա ականատեսը չենք դառնում, պետք է շատ կոնկրետ միջոցներ ձեռնարկվեն, բայց դա չի արվել: Իհարկե, դա չի նշանակում, որ մենք չպետք է աշխատենք Անվտանգության խորհրդի անդամների հետ այս իրավիճակը լուծելու ուղղությամբ: Բայց, անկեղծ ասած, դա միայն մեր տարածաշրջանի հետ չէ կապված, գիտեք ընդհանուր իրադրությունը, այն նպաստավոր չէ Անվտանգության խորհրդում կառուցողական համագործակցության համար, և, սովորականի պես, փոքր երկրներն են տուժում նման իրավիճակից»,- ընդգծել է Հայաստանի վարչապետը:   "
Քաղաքականություն,"Անկարային և Բաքվին ընդառաջ գնալու Մոսկվայի վերաբերմունքը կարող է հանգել նրան, որ Ղարաբաղը Ռուսաստանը կորցնի․ Նժդեհ Հովսեփյան"," Թուրքական և ադրբեջանական կողմին ընդառաջ գնալու Ռուսաստանի վերաբերմունքը, հարաբերությունները, շահերը էդ պետությունների շահերի հետ ներդաշնակեցնելը, կարող է հանգել նրան, որ Ղարաբաղը Ռուսաստանը կորցնի, «Ազատության» հետ զրույցում նման կարծիք հայտնեց փոխվարչապետի նախկին մամուլի քարտուղար, վերլուծաբան Նժդեհ Հովսեփյանը: Նժդեհ Հովսեփյանի հետ հարցազրույցից մի հատված ներկայացնում ենք ստորև․Հովսեփյան․ - Առնվազն նոյեմբերի 9-ի փաստաթուղթը, Լաչինի միջանցքի տրամաբանությամբ, չի գործում։ Ըստ էության, նոյեմբերի 9-ի փաստաթուղթը թերևս ոչ մի կետով էս պահի դրությամբ չի գործում՝ թե՛ զորքերը որտեղ պիտի կանգնեին, հետո պարզվեց, որ էդտեղ չեն կանգնում, թե՛ հայ գերիների վերադարձի հետ կապված։ Այսինքն, մեծ հաշվով, այս փաստաթուղթը, չունենալով միջազգային որևիցե երաշխիք, չհաստատվելով ՄԱԿ-ում, չհաստատվելով ԵԱՀԿ-ում և այլ երկրների կողմից, այս պահի դրությամբ, դարձել է, էսպես ասած, «շագրենի կաշի», որ անընդհատ պոկում են՝ քաշում է Ադրբեջանը, քաշում է Ռուսաստանը։Չմոռանանք, որ Ռուսաստանը չի իրականացնում նաև 97 թվականի պայմանագրով ստանձնած պարտավորությունները Հայաստանի անվտանգության երաշխավորման տեսանկյունից։ Այսինքն՝ մենք անընդհատ խոսում ենք ՀԱՊԿ-ից դուրս գալու մասին, բայց, կարծես, հանրայնորեն մոռացել ենք, որ Հայաստանը Ռուսաստանին չի դիմել միայն ՀԱՊԿ-ով, նաև դիմել ենք 1997-ի պայմանագրով։Բայց էստեղ կա ռուս-ադրբեջանական, եթե ոչ հստակ, այլ առնվազն լռելյայն կոնսենսուս․ Ռուսաստանի համար չափազանց կարևոր է, որ Ղարաբաղում ապրեն հայեր և ինքն ունենա լեգիտիմություն էնտեղ՝ տարածաշրջանում մնալու։ Եվ այս տրամաբանությամբ, Ռուսաստանն, այո՛, կհամակերպվի, իմ կարծիքով, Ադրբեջանի պահանջներին այնքան ժամանակ, քանի դեռ էդ պահանջները չեն հատել այն գիծը, որտեղից կսկսվի Ղարաբաղի հայ բնակչության էվակուացիան, կամ հեռացումը և այլն։«Ազատություն»․ - Չեն հատո՞ւմ։Հովսեփյան․ - Առայժմ, կարծում եմ, ռուսների աչքերով, չեն հատել, թեպետ հանրային մենք բոլորս էլ շփումներ ունենք՝ բարեկամներ ունենք, ծանոթներ ունենք, գիտենք, թե Ղարաբաղում ինչ տրամադրություններ կան, մարդիկ ինչքան հոգնած են և անորոշության մեջ են ապրում։ Էս առումով՝ թերևս դանակը ոսկորին դեռևս չի հասել, բայց դա չի նշանակում, որ էդտեղ չի գնում։ Հետևաբար, Ռուսաստանի վերաբերմունքն Ադրբեջանին և, այսպես ասած, թուրքական և ադրբեջանական կողմին ընդառաջ գնալ և ներդաշնակեցնել իր հարաբերությունները և շահերն էդ պետությունների շահերի հետ, գուցե կարող է հանգել նրան, որ Ղարաբաղը կարող է, էսպես ասած, նաև Ռուսաստանը կորցնի։Հարցազրույցն ամբողջությամբ կարող եք դիտել ստորև․  "
Քաղաքականություն,"Եթե այս անգամ էլ ՌԴ-ն ակտիվ քայլեր չձեռնարկի, սա ռուսական ներկայության վերջի սկիզբը կարող է լինել տարածաշրջանում․ քաղաքագետ"," Լաչինի միջանցքում անցակետի տեղադրման շուրջ պայմանավորվածությունները միջպետական մակարդակում են ձեռք բերվել և հաջորդիվ բանակցություններն էլ, եթե այդպիսիք կան, միջպետական մակարդակում են տեղի ունենալու, «Ազատության» հետ զրույցում ասաց ռազմաքաղաքական փորձագետ Արմինե Մարգարյանը՝ արձագանքելով դիտարկմանը, թե Լաչինի միջանցքում անցակետի տեղադրումը չէր կարող իրականացվել առանց Կրեմլի հետ համաձայնեցնելու։Ադրբեջանը Արցախը Հայաստանին կապող միակ ճանապարհը փակ է պահում արդեն ավելի քան 4 ամիս, իսկ մեկ շաբաթ առաջ միջանցքում տեղադրել է անցակետ։Քաղաքագետ Տիգրան Գրիգորյանը ևս ընդգծում է՝ նման որոշումները քաղաքական մակարդակով են կայացվում, սակայն համաձայն չէ պնդման հետ, թե անցակետի տեղադրումը համաձայնեցված էր Մոսկվայի հետ։«Կարծում եմ այստեղ գործ ունենք ավելի շատ Ռուսաստանի հնարավորությունների սահմանափակման հետ վերջին շրջանի իրադարձությունների պատճառով, ինչպես նաև Ադրբեջանի հետ ուղիղ կոնֆրոնտացիայի մեջ չմտնելու ցանկության հետ», - ասաց Գրիգորյանը՝ հավելելով՝ Ռուսաստանը պետք է հասկանա, որ այն շրջափուլը, երբ անվերջ հանդուրժում էին Ադրբեջանի նմանատիպ գործողություններն, արդեն հասել է վերջնակետի։Ընդգծելով, որ Ադրբեջանի այս քայլն ուղիղ հարված է տարածաշրջանում ողջ անվտանգային ճարտարապետությանը՝ 2020-ի նոյեմբերի 9-ի հայտարարությանը, քաղաքագետը նկատում է՝ եթե այս անգամ ևս Ռուսաստանը հանդուրժի և ակտիվ քայլեր չձեռնարկի, ապա սա ռուսական ռազմական և քաղաքական ներկայության վերջի սկիզբը կարող է լինել տարածաշրջանում։«Եթե Ռուսաստանը չի կարողանում ապահովել նույնիսկ Լեռնային Ղարաբաղի հայերի անվտանգությունը, կամ ընդհանրապես հայկական Լեռնային Ղարաբաղի գոյությունը, ապա ընդհանրապես ինչին է Ռուսաստանը պետք Հայաստանի», - ասաց քաղաքագետը։Գրիգորյանի համոզմամբ, Ադրբեջանի ռազմավարական նպատակը ռուս խաղաղապահ առաքելության դուրսբերումն է Արցախից և հասնում է այդ նպատակի իրականացմանը։«Ադրբեջանի նպատակը միջազգային որևէ ներկայությունն ու ներգրավվածությունը բացառելն է Լեռնային Ղարաբաղում, և եթե մենք մտածում են, որ միջազգային հանրությունն այնքան հետաքրքրվածություն ունի, կամ այնքան քաղաքական կամք ունի, որ Ադրբեջանին այս հարցում որոշումներ պարտադրի, կարծում եմ, սխալվում ենք», - եզրափակեց քաղաքագետը։Հաղորդումն ամբողջությամբ կարող եք դիտել ստորև․  "
Քաղաքականություն,«Հայաստան» խմբակցությունը մտադիր է քննիչ հանձնաժողով ստեղծել՝ քննելու Ալեն Սիմոնյանի ու նրա թիմակիցների վարքը," Ընդդիմադիր «Հայաստան» խմբակցությունը մտադիր է քննիչ հանձնաժողով ստեղծել իշխանական պատգամավորների վարքը քննելու համար։ «Այս գումարման Ազգային ժողովում միջադեպերը շատ են ու իրավապահները դրանց ընթացք չեն տալիս», - դժգոհեց պատգամավոր Արծվիկ Մինասյանը։ - «Նախկին բոլոր դեպքերում, և ոչ միայն նախկին, այլև դրան հաջորդող բոլոր դեպքերում, երբ խոսքը գնում է իշխանական պատգամավորների վարքագծի մասին, ոչ մի նման դրսևորում մենք չենք տեսել իրավապահ մարմինների կողմից։ Էս ամենը պետք է քննության առարկա դառնա»։Ըստ պատգամավորի, այս հարցով արտախորհրդարանական ուժերն են իրենց դիմել. - «Բավականին շատ և մեծաթիվ։ Թե' հասարակական կազմակերպություններ կան, թե' անհատ քաղաքացիներ, փաստաբաններ, որոնք առաջարկել են և ներկայացրել են այս կամ այն պատգամավորի վարքագծի մասով»։Օրինակ, ուզում են քննել Ազգային ժողովի նախագահի հետ կապված վերջին միջադեպը, երբ քաղաքացին հայտարարել էր, թե Ալեն Սիմոնյանը թքել է իր դեմքին, երբ ինքը նրան փողոցում անվանել էր դավաճան: Ընդդիմությունը ուզում է օրակարգ բերել նաև անցած շաբաթվա միջադեպը, երբ Ազգային ժողովի նախագահը անվտանգության աշխատակիցներ հրավիրեց դահլիճ, ու հորդորեց բռնի ուժով դուրս տանել ընդդիմադիր պատգամավորներին, երբ Թագուհի Թովմասյանը ամբիոնից չէր հեռանում` ի նշան բողոքի:Մարդու իրավունքերի պաշտպանության հանձնաժողովում օմբուդսմենի առաջադրման նիստում իշխող խմբակցության քարտուղար Արթուր Հովհաննիսյանի պահվածաքն էլ պետք է քննել, ասաց Մինասյանը։ Նա բացահայտ վիրավորում ու սպառնում էր օմբուդսմենի ընդդիմադիր թեկնածուին։

Ինչպես նաև անցած տարվա ծեծկռտուքը ԱԺ նիստերի դահլիճում, տեսախցիկների առջև, երբ իշխանական Վահագն Ալեքսանյանը ոտքով հարվածեց Վահե Հակոբյանին ու անպատիժ մնաց, ընդգծեց ընդդիմադիր պատգամավորը։Այդ միջադեպի պատճառը իրենց խմբակցության ղեկավար Սեյրան Օհանյանի նետած շիշն էր։ Դա չեն ուզում քննե՞լ։ Հակադարձեց Վահագն Ալեքսանյանը. - «Չգիտես ինչու մոռանում են, որ իրենց խմբակցության ղեկավար, գեներալ-գնդապետը դրանից րոպեներ առաջ էր շշով հարվածել ամբիոնից ելույթ ունեցող պատգամավորին։ Այսինքն՝ միջադեպի բուն սկիզբը ուզում են մոռացության տալ, միջադեպի ընթացքը առանձին քննել»։Մինասյանն էլ իր հերթին է իշխանութանը մեղադրում երկակի ստանդարտների համար։ Իրենց թիմակից Մհեր Սահակյանին ձերբակալեցին, անձեռնմխելիությունից զրկեցին իշխանական Վլադիմիր Վարդանյանին հարվածելու համար։ Այսօր արդեն դատախազությունը գործն ուղարկել է դատարան, իսկ իշխանականների մասով լռություն է. - «Ես շատ կուզենայի, որ իշխանական պատգամավորների վարքագծերի վերաբերյալ էլ նման իրավական գործընթաց իրականացվեր, այլ ոչ թե երկակի ստանդարտներ կիրառվեր»։«Ինձ վատ եմ զգում, որ նման դեպք ա տեղի ունեցել Ազգային ժողովում, շատ վատ եմ ինձ զգում, որ նյարդներս տեղի են տվել, որ, այո, տրվել եմ գեներալ-գնդապետ Սեյրան Օհանյանի կողմից կազմակերպված սադրանքին։ Դա իմ մոտեցումն ա, դա մեր խմբակցության մոտեցումն ա։ Բայց իրանց դեպքում, երբ որ Մհեր Սահակյանը ինչ-որ առանց պատճառի հարվածել ա պատգամավորին ու փախել, իրանք դա ծափահարություններով են ողջունել։ Հիմա երկակի ստանդարտները մե՞ր մոտ են, թե՞ իրենց մոտ», - ասաց Ալեքսանյանը։Քննիչ հանձնաժողովի ստեղծելու համար ընդդիմության պատգամավորների ձայները բավարար են, բայց կազմը հաստատելու համար անհրաժեշտ է խորհրդարանի որոշումը, որ մեծամասնությամբ պետք է ընդունվի։ Այսինքն՝ եթե իշխանությունը հավանություն չտա, այս նախաձեռնությունը կտապալվի։Մինասյանի մեկնաբանմամբ, քննիչ հանձնաժողովը կարևոր է նաև այն առումով, որ պատգամավորի վարքականոնի պատասխանատու ինստիտուտ ձևավորվի խորհրդարանում։  "
Քաղաքականություն,"Իշխանությունը չի ընդունում քննադատությունը, թե Լաչինի միջանցքում անցակետ տեղադրելու կանաչ լույսը Երևանն է վառել"," Իշխանությունները չեն ընդունում խորհրդարանական ընդդիմության քննադատությունը, թե Լաչինի միջանցքում անցակետ տեղադրելու կանաչ լույսը Երևանն է վառել, երբ անցած շաբաթ Ազգային ժողովում վարչապետը հայտարարեց, թե Հայաստանն ամբողջությամբ ճանաչում է Ադրբեջանի տարածքային ամբողջականությունը, իսկ խաղաղությունը հնարավոր է, եթե Հայաստանն իր տարածք է ճանաչում 29 հազար 800 քառակուսի կիլոմետրը։Արտաքին հարաբերությունների հանձնաժողովի նախագահ, «Քաղաքացիական պայմանագրից» Սարգիս Խանդանյանն ասում է՝ ընդհակառակը, վարչապետի ելույթը կառուցողական էր։«Ակնհայտ է դառնում, որ Հայաստանը Հայաստանի և Ադրբեջանի մեջ կոնստրուկտիվ կողմ է, և դա կարծես թե տեսանելի է դառնում նաև միջազգային գործընկերների համար և դրա ապացույցն է, օրինակ, Պետդեպարտամենտի կամ Ֆրանսիայի արտգործնախարարության կողմից շատ արագ և հասցեական գնահատականները ստեղծված իրավիճակից հետո, և Հայաստանը չի կարող հետ կանգնել իր հանձն առած խաղաղության գործընթացից, տարածաշրջանում կայունություն հաստատելու իր նպատակից», - ասաց Խանդանյանը։Մինչդեռ Բաքուն ևս երեկ վկայակոչել էր Ադրբեջանի տարածքային ամբողջականությունը ճանաչելու մասին Երևանի հայտարարությունները։ Ադրբեջանի արտգործնախարարությունը հիշեցրել էր Պրահայի և Սոչիի պայմանավորվածություններն՝ օրինական որակելով անցակետի տեղադրումը։«Մշտապես Հայաստանը նշել է, որ Լեռնային Ղարաբաղի հայության իրավունքներն ու անվտանգությունը պետք է հասցեագրվեն և պետք է հասցեագրվեն միջազգային տեսանելիության պայմաններում, ուստի Բաքվի նման ձևակերպումը մանիպուլատիվ է և վերջին հայտարարությունը և՛ս Ազգային ժողովում վարչապետ Փաշինյանի հաջորդել է Լեռնային Ղարաբաղի հայության իրավունքների և անվտանգության ապահովման մասին խոսակցությամբ», - ասաց իշխանական պատգամավորը։ Ստեղծված իրավիճակից Երևանը շարունակում է ելք տեսնել միայն դիվանագիտական, քաղաքական ճանապարհով՝ լրացուցիչ ջանքեր ակնկալելով Ռուսաստանից, թեև ռուս խաղաղապահների միջնորդությամբ անցած չորս ամիսների բանակցությունները ոչ միայն արդյունք չտվեցին, այլև վատթարացրին իրավիճակը։«Եթե նկատի ունեք ուժային սցենարը, ես կարծում եմ դա անհեռանկար սցենար է, որովհետև Հայաստանն այդ եղանակով չի պատկերացնում հարցերի լուծումը», - եզրափակեց Խանդանյանը։  "
Քաղաքականություն,"«Մենք ռոմանտիկ չենք, հասկանում ենք, որ եթե այսօր ռուսները գնան, վաղը Ղարաբաղ կմտնեն թուրքերը»․ ընդդիմադիր պատգամավոր"," Դաշնակցությունը շատ լավ հասկանում է, որ այս պահի դրությամբ բոլոր թերություններով, բոլոր չբավարարված ակնկալիքներով հանդերձ, միակ ուժը, որը կարողանում է ապահովել Արցախի ժողովրդի անվտանգությունը, ռուս խաղաղապահներն են, «Ազատության» հետ զրույցում ասաց Ազգային ժողովի ընդդիմադիր «Հայաստան» խմբակցության պատգամավոր Արթուր Խաչատրյանն՝ արձագանքելով դիտարկմանը, թե «ընդդիմությունը չի ուզում խոսել ռուսական գործոնի մասին, որն ամենևին այսօր չի նպաստում Հայաստանի անվտանգությանը»։Խաչատրյանի հետ հարցազրույցից մի հատված ներկայացնում ենք ստորև․«Ազատություն»․ - Ընդդիմությունը չի տեսնում, անտեսում է ռուսական գործոնն, այն գործոնը, որն ամենևին այսօր չի նպաստում Հայաստանի անվտանգությանը, այդ հարցերը դուք ընդհանրապես անտեսում եք, չեք ուզում խոսել այդ մասին։Խաչատրյան․ - Երբ մենք առաջարկեցինք հայտարարություն ի պատասխան Ադրբեջանի Միլի մեջլիսի, մենք էլ էինք գրել, որ «մենք ռուսներից ակնկալում ենք ավելի ակտիվ գործողություններ»։ Մեր խմբակցության պատգամավորներից մեկն էր ասել՝ «այո՛, հենց դեկտեմբերի առաջին օրերին պետք է ռուսները բուլդոզերով թուրքերին թափեին ձորը», ասել ենք դա, բայց մենք ռոմանտիկ չենք, մենք հասկանում ենք, որ եթե այսօր ռուսները գնան, վաղը Ղարաբաղ կմտնեն թուրքերը։ Ավելին ասեմ՝ եթե ռուսները նոյեմբերի 9-ին չմտնեին Ստեփանակերտ, հասկանում եք չէ՞, որ նոյեմբերի 10-ի առավոտյան այնտեղ կլինեին թուրք-ադրբեջանական զորքերը։ Այսինքն՝ իրականության հետ պետք է հաշվի նստենք։«Ազատություն»․ - Սպասում են, որ Դաշնակցությունը կքննադատի Ռուսաստանին, որ անվերապահորեն աջակցում է Ադրբեջանին։Խաչատրյան․ - Ես էլ Ձեզ ասում եմ, որ Դաշնակցությունը պատասխանատու քաղաքական ուժ է, և Դաշնակցությունը շատ լավ հասկանում է, որ այս պահի դրությամբ բոլոր թերություններով, բոլոր չբավարարված ակնկալիքներով հանդերձ, միակ ուժը, որը կարողանում է ապահովել Արցախի ժողովրդի անվտանգությունը, ռուս խաղաղապահներն են։«Ազատություն»․ - Ինչպե՞ս են ապահովում, որ շրջափակված է Արցախը, ժողովուրդն ահավոր վիճակում է, պաշտպանված չէ, և չի բացառվում, որ ցանկացած օր ադրբեջանական զորքը կարող է մտնել այնտեղ, ցանկացած պահի, և ոչ մի երաշխիք չկա, որ ռուսները պետք է կանխեն այդ ներխուժումը։Խաչատրյան․ - Ես Ձեզ էլի եմ ասում՝ չկա այս պահի դրությամբ այլ ուժ, որը կարողանում է ապահովել թեկուզ նվազագույն անվտանգություն, չկա այդ ուժը։Խաչատրյանի հետ հարցազրույցն ամբողջությամբ կարող եք դիտել ստորև․  "
Քաղաքականություն,«Պետք է համար մեկ պաշտոնյաների միջոցով ունենալ պատկերացումներ»․ Քննիչ հանձնաժողովում նաև Շուշիի անկման հարցն է քննվել," Վարչապետ Նիկոլ Փաշինյանն օրերս հայտարարեց, որ պատրաստվում է իր հասցեին ուղղված մեղադրանքներին, որ եթե ժամանակին համաձայներ կանգնեցնել պատերազմը, Շուշին կմնար Լեռնային Ղարաբաղի կազմում, պատասխանել Քննիչ հանձնաժողովի շրջանակներում։Թե ինչի մասին էր խոսքը, Ազգային ժողովի 44-օրյա պատերազմի հանգամանքները քննող հանձնաժողովի նախագահ, Ազգային ժողովի իշխող «Քաղաքացիական պայմանագիր» խմբակցության պատգամավոր Անդրանիկ Քոչարյանը չմանրամասնեց, պարզապես նշեց, որ հանձնաժողովում նաև Շուշիի հետ կապված ընթացքն է քննվել։Բազմաթիվ փակ մասեր կան, որտեղ Քննիչ հանձնաժողովը պետք է համար մեկ պաշտոնյաների միջոցով ունենա պատկերացումներ, որպեսզի եզրահանգումները չլինեն թերի, «Ազատության» հետ զրույցում ասաց Քոչարյանը՝ հիշեցնելով, որ 2020-ի պատերազմի օրերին նաև եռահամանախագահող երկրներ էին բոլոր փորձերն անում որպեսզի պատերազմը կանգնեցվի, բայց չի ստացվել։«Քննիչ հանձնաժողովը երկու օր շարունակ լսել է նախկին գլխավոր շտաբի պետին, Քննիչ հանձնաժողովը լսել է ներկայիս գլխավոր շտաբի պետին, որն այն ժամանակ եղել է օպերատիվ վարչության պետը՝ պարոն Ասրյանին, Օնիկ Գասպարյանն է հաջորդը եղել։ Քննիչ հանձնաժողովը լսել է նաև շատ կարևոր մեկ այլ պաշտոնյայի՝ պատերազմի ընթացքում մեր արտաքին գերատեսչության ղեկավարին՝ Զոհրաբ Մնացականյանին։ Հաջորդիվ կլինեն էլի հրավերներ։ Մենք պատրաստվում են հանդիպել այս ընթացքում Պաշտպանության բանակի հրամանատարի հետ, ես նաև պատրաստվում եմ շարունակաբար հանդիպում կազմակերպել պաշտպանության նախարարի հետ՝ պարոն Տոնոյանի հետ, վարչապետը հայտարարեց իր պատրաստակամությունը հրապարակայնորեն մասնակցելու և շատ փակագրեծ բացելու առումով», - եզրափակեց Քոչարյանը։Քոչարյանի հետ հարցազրույցն ամբողջությամբ կարող եք դիտել ստորև․  "
Քաղաքականություն,"Եթե թուղթը հասել է այն կետին, որ ստորագրենք, թե՝ ոչ, դա վատ նորություն չէ, լավ նորություն է. Փաշինյան"," Հայաստանի վարչապետ Նիկոլ Փաշինյանը հայտարարում է՝ Ադրբեջանին ուղարկված խաղաղության պայմանագրի հայկական առաջարկները ինքը պատրաստ է այսօր էլ ստորագրել, բայց դրանք Ադրբեջանի համար ընդունելի չեն։ Պայմանագրի շուրջ բանակցությունների գրեթե մեկ տարվա ընթացքում հանրությանը հայտնի չեն նախագծի ո՛չ հայկական, ո՛չ ադրբեջանական տարբերակները, չնայած արդեն երեք անգամ փոխանակում է տեղի ունեցել։«Այստեղ ասում են՝ գնալու է՝ էս է ստորագրելու, էն է ստորագրելու, էլի ասում եմ՝ եթե բանը հասնի այնտեղ, որ թուղթը հասել է այն կետին, որ ստորագրենք, թե չստորագրենք, էդ վատ նորություն չի, էդ լավ նորություն է», - ասաց վարչապետը:Փաշինյանը խոսեց այսօրվա անվտանգության ճգնաժամից, որի արմատները էլի անցյալում տեսավ. - «Մի օրում որոշեցիք, որ երեք տարի գուցե ավելի երկար բանակցել եք ասոցացման համաձայնագիր ստորագրելու մասին, մեկ էլ՝ մի օր պտտվեց, ի՞նչ եղավ, ո՞նց եղավ, բա էդ ի՞նչ էիք բանակցել, էդ ո՞նց էիք բանակցել: 20 թվի պատերազմը 20 թվի սեպտեմբերին չի սկսվել, 20 թվի պատերազմը սկսվել է 2015 թվի օգոստոսի, 2016 թվի, ապրիլին»:Իր ամենամեծ սխալը համարեց այն, որ Ղարաբաղի կարգավիճակի նշաձողն իջեցնելու մասին ելույթը մինչև պատերազմը՝ 2019-ին չի ունեցել։ Միջազգային հանրության հավաքական տեսակետ ներկայացնելով՝ այդ մասին Փաշինյանը խոսեց իր իշխանության չորրորդ տարում՝ 2022-ին։«Ասում եք՝ ինչի՞ չենք ճանաչել Ղարաբաղի անկախությունը, շատ պարզ պատճառով, որովետև դեռևս 96 թվականին միջազգային հանրությունը մեզ ասել է՝ Լեռնային Ղարաբաղի հարցը պետք է լուծվի Ադրբեջանի տարածքային ամբողջականության շրջանակներում: Այն ժամանակ ֆեյսբուք չի եղել, որ բոլորը տարածեն, և դրա համար էր Տեր-Պետրոսյանն ասում՝ այս հարցին 6 հոգի են տիրապետում, որովհետև այն ժամանակ այդ նիստերը ուղիղ նայել հնարավոր չէր», - ընդգծեց կառավարության ղեկավարը:Փաշինյանը հակադարձեց այս օրերին նաև խորհրդարանի ամբիոնից հնչող քննադատություններին՝ ինչո՞ւ չի հանդիպել բանակցողներին՝ նախկին նախագահներ, արտգործնախարարներ։ Հանդիպել է, պնդեց, բայց չհստակեցրեց՝ ում հետ։ Հրապարակային խոսվել է 2018-ի հուլիսին կայացած Փաշինյան-Տեր-Պետրոսյան հանդիպման մասին միայն։«Կներեք, ինչո՞ւ պիտի բանակցային արդյունքների մասին հանդիպումներով իմանայինք, սա պետություն չի՞, բա ո՞ւր է բանակցությունների ընթացքը արձանագրված Արտաքին գործերի նախարարությունում: Ցաքուցրիվ՝ դարակների տակից, սառնարանների ոտքի տակից մի երկու հատ թուղթ ենք գտել իրար կպցրել, այսինքն, մենք տառաճանաչ չե՞նք, չե՞նք կարում կարդանք: Կամ եթե նույն Սերժ Սարգսյանը, նույն Վարդան Օսկանյանը, մյուսները բան ունեին ասելու, էդ ո՞նց է Սերժ Սարգսյանն ինձ մոտ մարդ էր ուղարկում, ասում, տանս հարցը լուծի, չէ՞ր կարում խաբար ուղարկի, որ Ղարաբաղի հարցը սենց բաներ կա: Էն ժամանակ ասեիք, հրապարակային ասեիք, երկուսդ էլ ասեիք, ասեիք՝ վեր կաց և հողերը հանձնի», - նշեց վարչապետը:Փաշինյանն այսօր խորհրդարանում ամփոփում էր կառավարության անցած տարվա ծրագրի կատարողականը, որտեղ հարկ համարեց անդրադառնալ նաև եկեղեցու ու պետության հարաբերություններին։ Նախօրեին Գարեգին Երկրորդը վերահաստատել էր՝ Փաշինյանի հրաժարականի իր հորդորը։«Եթե եկեղեցու հարաբերությունները կառավարության հետ լավ չեն, ուրեմն եկեղեցու հարաբերությունները լավ չեն Աստծո հետ: Պողոս առաքյալի՝ հռոմեացիներին ուղղված թղթի 13-րդ համարից մի մեջբերում, որտեղ ասվում է՝ չկա իշխանություն, որ Աստծուց չլինի և եղած իշխանությունները Աստծուց են կարգված, հետևաբար ով հակառակում է իշխանությանը Աստծո հրամանին է հակառակում: Թող եկեղեցին ինքն իր էության, իր տեսության և իր հավատի մասին մտածի, և Աստված մեզ օգնի պահպանել, զարգացնել և հզորացնել ու խաղաղության բերել Հայաստանի Հանրապետությանը», - եզրափակեց նա:   "
Քաղաքականություն,Իշխանական պատգամավորը Թագուհի Թովմասյանին հանձնաժողովի նախագահի պաշտոնից հետ կանչելու ստորագրահավաք է սկսել ," Իշխող խմբակցության պատգամավոր Հովիկ Աղազարյանը ստորագրահավաք է նախաձեռնել, որ Թագուհի Թովմասյանին հետ կանչեն Մարդու իրավունքների պաշտպանության հանձնաժողովի ղեկավարի պաշտոնից։«Խմբակցությունը պետք է քննարկի և խմբակցությունը եթե որոշում կայացնի, էդ հարցին տալ օրենքով նախատեսված ընթացք», - լրագրողներին ասաց Հովիկ Աղազարյանը։«Պատիվ ունեմ» խմբակցության պատգամավոր Թովմասյանը երեկ խորհրդարանում բողոքի ակցիա էր անում ընդդեմ վարչապետ Փաշինյանի հայտարարությունների։ Նա որոշեց չհեռանալ ամբիոնից։ Նրան ու մի քանի թիմակիցներին ուժով հեռացրին նիստերի դահլիճից։Միջադեպից հետո Աղազարյանը ամբիոնից էլ հայտարարեց, որ գործընթաց է սկսել։ Նա Թովմասյանին պաշտոնանկ անելու հիմքերը փնտրում է ոչ թե երեկվա, այլ17 օր առաջ օմբուդսմենի թեկնածուներին առաջադրելու սկանդալային նիստում, երբ ընդդիմության թեկնածու Էդգար Ղազարյանին ներկայացնելու ժամանակ ամբողջ քննակումը վերածվեց լեզվակռվի, աղմուկ-աղաղակի։Թեև իշխանական պատգամավորներն էին վիրավորում, նաև սպառնում ընդդիմադիր թեկնածուին, բայց Հովիկ Աղազարյանը կարծում է, որ պետք է պատասխան տա հանձնաժողովի նախագահ Թագուհի Թովմասյանը։Իսկ ի՞նչ հիմքեր կան Թովմասյանին պաշտոնանկ անելու։ Աղազարյանը նշել է, այն, որ Թովմասյանը ընդմիջում չի հայտարարել ու կողմերին չի հրավիրել առանձնազրույցի. - «Թովմասյանի պատրավոր էր որպես հանձնաժողովի ղեկավար ընդմիջում հայտարարել։ Օրինակի համար, որպես տարբերակ»։ Թագուհի Թովմասյանը հակադարձում է. - «Ընդմիջում հայտարարելու մասին ես ուղիղ եթերում երկու անգամ առնվազն հնչեցրել եմ, առաջարկել եմ, ու վերջում իմ առաջարկով էլ հենց ընդմիջումը եղել է։ Էնպես որ, դա իրենց համար ամենաթույլ հիմքն ա, որ կարող են գտնել»։Թովմասյանը անհիմն է համարում այս նախաձեռնությունը, այն որակում է քաղաքական հետապնդում. - «Ինչ էլ անի «Քաղաքացիական պայմանագիր» խմբակցությունը, դա լինելու է քաղաքական ռեպրեսիայի կոնկրետ դրդևորում»։Աղազարյանի նախաձեռնած ստորագրահավաքին ոչ բոլոր թիմակիցներն են միացել, 71 իշխանականներից ընդամենը 29-ը։ Ստորագրությունների ցանկն արդեն խմբակցությունում է, պետք է արտահերթ նիստ հրավիրեն ու որոշեն հիմնավոր է, թե ոչ։ Եթե համարեն, որ հիմք կա, նախագիծ կմշակեն ու նիստում կքննարկեն։«Եթե իհարկե խմբակցության գործընկերները հավանություն տան էդ գործընթացին, ապա կբերվի բոլոր հիմնավորումները», - ասաց Աղազարյանը։Նա խոստովանեց, որ իրենց թիմում կան պատգամավորներ, որոնք Թովմասյանին պաշտոնանկ անելուն կողմ չեն։Ռուստամ Բաքոյանը, ով նիստին ակտիվ էր ու ընդդիմադիր թեկնածուին վիրավորողներից մեկը, ասաց, որ չի միացել ստորագրահավաքին. - «Ես չգիտեմ ով է ինչ ասել։ Ես չեմ ստորագրել»։Աղազարյանի թիմակիցը չպարզաբանեց, թե ինչու չի միացել։Պաշտպանության հանձնաժողովի փոխնախագահ Արմեն Խաչատրյանն էլ ասաց՝ քննարկումից հետո կկողմնորոշվի. - «Հիմա բերում ա, նախաձեռնում ա, մենք է պետք հիմքերը նայենք, համոզվենք էդ հիմքերը իրավաչա՞փ են, թե՞ ոչ»։Իսկ ի՞նչ կարծիքի է խորհրդարանի ղեկավար կազմը։ Ազգային ժողովի փոխխոսնակ Ռուբեն Ռուբինյանը հրաժարվեց խոսել։Օմբուդսմենի քննարկման նիստի աղմուկը հասել էր մինչեւ իրավապահ մարմիններ։ Թագուհի Թովմասյանն էր դիմել, որ քննեն իշխանական Արթուր Հովհաննիսյանի վարքը, որը վիրավորում ու սպառնում էր ընդդիմության թեկնածուին։ Բայց քննչական կոմիտեն վարույթ սկսելու հիմքեր չէր տեսել։ Արթուր Հովհաննիսյանն էլ ընդդեմ Թովմասյանի էր դիմել, սա էլ էր մերժվել։«Խմբակցությունը տեր է կանգնելու իր առաջադրած թեկնածուին», - խոստացել էր «Պատիվ ունեմ» խմբակցության ղեկավար Հայկ Մամիջանյանը։Ազգային ժողովի երեկվա միջադեպը ևս անհետևանք չեն թողնի։ Թագուհի Թովմասյանը փոխանցեց. - «Ես հիմա աշխատում եմ դիմումի տեքստի վրա և ուղարկելու եմ բոլոր ուժային կառույցներին, որպեսզի պահանջեմ քրեական պատասխանատվություն կրեն բոլոր այն մարդիկ, ովքեր թույլ են տվել ապօրինություններ»։Թե ինչ զարգացում կունենա Աղազարյանի նախաձեռնությունը, խմբակցությունից պաշտոնապես դեռ չեն հայտնում։Ընդդիմադիրներին հանձնաժողովի ղեկավարի պաշտոնից զրկելու նախադեպ կա իշխող թիմում։ Տասն ամիս առաջ ընդդիամդիր պատգամավորներ Իշխան Սաղաթելյանին Ազգային ժողովի փոխոխսնակի, Վահե Հակոբյանին հանձնաժողովի ղեկավարի պաշտոնից զրկեցին։ Թովմասյանը այս պահին միակ ընդդիմադիրն է, որ հանձնաժողով է ղեկավարում։  "
Քաղաքականություն,Ազգային ժողովում «ներկաներ-նախկիններ» բանավեճը չի մարում," Չորրորդ օրն է Ազգային ժողովում քննարկվում է կառավարության նախորդ տարվա ծրագրի կատարողականը, չորրորդ օրն է՝ չի մարում «ներկաներ-նախկիններ» բանավեճը։«Հայաստան» խմբակցությունից Ագնեսա Խամոյանն անդրադարձավ վարչապետ Փաշինյանի այն հայտարարությանը, որ իշխանության գալով ինքը չի հասցրել անգամ բանակցել Ղարաբաղի հարցով։Փաշինյան. - «Իմ սխալը ո՞րն է, ես պետք է էն ժամանակ բանակցային թղթերը ցույց տայի, ասեի՝ ժողովուրդ, մենք հասել ենք էս կետին, տարբերակ չունենք, այ, դրա համար ինձ արժի դատել, որ չեմ եկել ասել՝ էս խաղն ավարտված խաղ է»:Խամոյան. - «Բա Դուք ի՞նչ եք արել 8 անգամ Իլհամ Ալիևի հետ, համ գիտեիք, որ Արցախի հարցնավարտված է, բայց համ էլ ժողովրդից թաքցնում էիք Ձեր նկարագրած բանակցային վատ փաթեթը, բայց համ էլ ասում էք՝ ժողովուրդ ջան, հանգսիտ եղեք, Ալիևը լավ է տրամադրված: Հա, հանդիպումներից մեկի ժամանակ էլ ասացիք, որ բանակցային պրոցեսի նրբություններն եք ճշտել իրանից, Դուք փաստորեն Լևոն Տեր-Պետրոսյանից, Ռոբերտ Քոչարյանից, Սերժ Սարգսյանից, Էդուարդ Նալբանդյանից, Վարդան Օսկանյանից ճշտելու բան չունեիք, բայց Իլհամ Ալիևից բանակցային պրոցեսի նրբություններ ունեիք ճշտելու»:Այսօրվա ելույթներում ընդդիմադիրներն անդրադառնում էին վարչապետի հայտարարությանը, թե Մադրիդյան սկզբունքներով դեռ 2007-ին Հայաստանը ճանաչել է Ղարաբաղը որպես Ադրբեջանի մաս։ Նիկոլ Փաշինյանն այս հայտարարությունը վերջին տասն օրվա ընթացքում երկու անգամ արեց, երեկ էլ՝ վերահաստատեց։Դաշնակցությունից Արթուր Խաչատրյանը հայտարարեց. - «Հայաստանն ասում է՝ Արցախն ուրեմն պետք է լինի Ադրբեջանի կազմում, Ադրբեջանն ինչի՞ պետք է ասի՝ ոչ, մի՞թե Ադրբեջանն էդքան ախմախ է»:Խաչատրյանը նաև հայտարարեց՝ 88-ից ի վեր 35 տարվա մեջ առաջին անգամ Նիկոլ Փաշինյանի կառավարությունն է, որ չի խոսում Արցախի ինքնորոշման իրավունքից՝ հիշեցնելով՝ ինչպես է վերջին ընտրություններից հետո իշխանական կուսակցությունը իր փաստաթղթերում ինքնորոշման իրավունքը փոխարինել Լեռնային Ղարաբաղի հայության անվտանգության և իրավունքների հասցեագրման, որը պիտի երաշխավորվի միջազգային մեխանիզմով։«Առաջին անգամ 35 տարվա ընթացքում Հայաստանի և Ադրբեջանի իշխանությունների մոտեցումներն իրար համընկան՝ ինքնորոշումը հանենք ղարաբաղյան հակամարտության կարգավորման սկզբունքներից», - նշեց նա:Մեկ այլ դաշնակցական Արմեն Ռուստամյանը շարունակեց՝ իշխանությունները անունը դնում են «խաղաղության գործընթաց», բայց տանում նոր կապիտուլիացիայի։«Այն կդրսևորվի ինչպես սովորաբար պատահում է, բոլորիս կատարված փաստի առաջ կանգնեցնելուց հետո միայն, գործընթացն էլ ձգձգվում է սոսկ այն պատճառով, որ դեռևս պարզ չէ, թե մենք որքան պիտի զիջենք, որ այլևս վերջնական լինի: Կարծես մեր ամեն սերունդ պարտավոր է սեփական փորձով համոզվել, որ թուրք-ադրբեջանական ախորժակը սահմաններ չի ճանաչում, սակայն ամենաաղետաբերն այն է, որ անգամ այս պայմաններում այս իշխանությունների երևակայությունը թույլ է տալիս սա ներկայացնել որպես խաղաղության գործընթաց», - նշեց Ռուստամյանը:ԱԺ իշխանական փոխխոսնակ Ռուբեն Ռուբինյանն էլ նախկին իշխանականներին, այժմյան ընդդիմադիրներին հակադարձեց. - «Երբ որ դուք ասում էք՝ դավաճան ՔՊ, դուք ինչո՞ւ հետամուտ չեք լինում Լեռնային Ղարաբաղի ինքնորոշման իրավունքին, սիրելի Դաշնակցություն, երբ որ դուք խորհրդարանական կոալիցիայի մեջ եք եղել, ինչո՞ւ հետամուտ չեք եղել և ինչո՞ւ չեք ճանաչել Լեռնային Ղարաբաղի Հանրապետության անկախությունը»:Պաշտպանության նախկին նախարար Սեյրան Օհանյանն այդ հարցին պատասխանեց. «Չի ճանաչել Հայաստանի Հանրապետությունը Արցախի Հանրապետությունը, որովհետև հիմք է ստեղծել միջազգային ճանաչման և Մինսկի համանախագահությամբ գործող այդ ամբողջ բանակցային գործընթացը դրան է ուղղված եղել»:Մինչ ընդդիմադիրները կարծում են, որ Փաշինյանի թիմը սևացնում է անցյալը, ներկան լուսավոր ցույց տալու համար, իշխանականներն իրենց ձեռքբերումներն էին թվարկում, մասնավորապես, անվտանգության ոլորտում։ Սերգեյ Բագրատյանը կարծում է՝ դրանք ադրբեջանցիներին էլ են զարմացրել:«Առաջին անգամը լինելով մենք մեկ միլիարդից ավելի պաշտպանական գերատեսչությանը միջոցներ ենք հատկացնում, պատկերացրեք, որ Ադրբեջանն այդ մասին զարմանքով է արտահայտվում, որ Հայաստանը ո՞նց կարող է միլիարդից ավելի պաշտպանությանը միջոց հատկացնել: Եվ կարծում եմ՝ մենք, այո, այդ բալանսը կմոտարկենք, և խաղաղության կարևորագույն բաղադրիչը ռազմական գերազանցություն թույլ չտալն է», - ասաց Բագրատյանը:«Շատ կարևոր հայտարարություններ են հնչում պարբերաբար, մեկն այն է, որ ձեր ժամանակ, 20 տարի շարունակ Հայաստանն ունեցել է տարածաշրջանի ամենամարտունակ բանակը, երկրորդը այն է, որ Հայաստանն ունեցել է հմուտ դիվանագիտություն, որ լսում եմ ձեզ՝ մեկը Թալեյրան է եղել, ձեր ղեկավարն էլ, որ լսենք՝ մեծ զորավար Հաննիբալը: Հաննիբալի և Թալեյրանի 20-ամյա կառավարման ժամանակ՝ ունենալով ամենաուժեղ բանակը և ամենաուժեղ դիվանագիտությունը, չեք լուծել Արցախի հարցը, բա լուծեիք»: - «Քաղաքացիական» խմբակցության ղեկավար Հայկ Կոնջորյանն էր. նախկիններին հակադարձելիս մոռացել էր իր առաջնորդի՝ Նիկոլ Փաշինյանի նախապատերազմական գնահատականը. բանակը նաև նա էր որակել տարածաշրջանում ամենամարտունակը։  "
Քաղաքականություն,Լավ կլիներ՝ եկեղեցին քաղաքական թեմաներից չխոսեր. իշխանական պատգամավոր," «Լավ կլիներ՝ եկեղեցին քաղաքական թեմաներից չխոսեր». Ամենայն Հայոց կաթողիկոսի՝ այսօր մի շարք լրատվամիջոցների տված հարցազրույցից հետո իշխանական պատգամավոր Մարիա Կարապետյանը նիստի վերջում որոշեց խոսել եկեղեցու և պետության դերերի մասին։ Երկար նախաբանում Կարապետյանն ակնարկեց՝ եկեղեցին չի ցանկանում համակերպվել պետական իշխանության մարմինների գերակայության հետ։«Գուցե ավելի լավ լուծում կլիներ առհասարակ որևէ քաղաքական թեմայից չխոսել և խոսել բացառապես հոգևոր թեմաներից», - նշեց Կարապետյանը:Իշխանական պատգամավորին վրդովվեցրել էր Սուրբ Հարության տոնի առթիվ կաթողիկոսի ուղերձը, որը Կարապետյանի գնահատմամբ՝ քաղաքական էր։Գարեգին երկրորդն իր խոսքում ընդգծել էր, թե Արցախում և Հայաստանում տեղի ունեցած ցավալի իրադարձությունից հետո այսօր «ականատես ենք ցավալի այլ իրավիճակի, թե ինչպես են թշնամանքի, ատելության դրսևորումները բաժանարար պատնեշներ դնում աշխարհասփյուռ մեր ժողովրդի կյանքում, խարխլում ազգային միաբանությունը»։Իշխանական պատգամավորի հռետորական հարցն էր կաթողիկոսին՝ ինչո՞ւ կոռուպցիան ու կեղծված ընտրությունները նման տեքստերի առիթ չէին դառնում նախկինում։ Շտապեց պատասխանել՝ ազգային միաբանության հասնելու միակ ձևը ազատ և արդար ընտրություններն են։ Մարիա Կարապետյանին հետաքրքրում էր նաև՝ ի՞նչ նկատի ուներ կաթողիկոսը, երբ խոսում էր ժողովրդի հոգևոր անվտանգության մասին։«Ուզում եմ հասկանալ՝ ի՞նչ է տեղի ունեցել մեր ժողովրդի ազգային հոգևոր անվտանգության հետ, վերջին տարիներին պաս ենք սկսել քիչ պահե՞լ նախկինի համեմատ, ավելի քի՞չ ենք աղոթում, կամ անտեսվո՞ւմ են դարերով նվիրագործված ավանդույթները: Եթե կրկին խտացնեմ և արագացնեմ միտքը՝ մի՞թե թուրքին ատելու մեջ է ամփոփված դարերով նվիրագործված մեր ավանդույթը», - ասաց պատգամավորը:Ամենայն Հայոց կաթողիկոսն այսօր լրագրողների հետ զրույցում ևս մեկ անգամ խոսել է ժողովրդի մեջ խորացող անհանդուրժողականության, անհաշտության մասին։ Լրագրողների հարցին՝ արդյո՞ք սա նշանակում է, որ Հայ Առաքելական Սուրբ եկեղեցին շարունակում է պահանջել վարչապետ Փաշինյանի հրաժարականը, կաթողիկոսը պատասխանել է՝ հորդորը հայրական էր, անժամկետ։«Հայրական հորդորը պայմանավորված է այն իրավիճակի, այն խնդիրների հաղթահարմամբ և լուծմամբ, որոնք առիթ և պատճառ են հանդիսացել այդ հայրական հորդորի հնչեցման, այդ հայրական պատգամի փոխանցման: Դժբախտաբար, մենք տեսնում եք, որ իրավիճակը մեր երկրում շարունակում է մնալ վտանգաշատ և մտահոգիչ, նաև կատարվում են սխալ և անընդունելի արտահայտություններ, ինչպես քիչ առաջ հիշեցիք, Արցախի կարգավիճակի հետ առնչված, ինչպես նաև մտահոգիչ է ժողովրդի մեջ խորացող անհամերաշխությունը, անհաշտությունը, անհանդուրժողականության ոգին, և այս իմաստով մենք մեծ աշխատանք ունենք կատարելու», - ասել է կաթողիկոսը:Վեհափառն ընդունել է՝ եկեղեցի-իշխանություն համագործակցությունը ցանկալի մակարդակի վրա չէ, շեշտելով՝ եկեղեցին պատրաստ է աջակցել, պատկերավոր նշելով՝ պետք է բոլոր ջրերը մի առվով հոսեն։ Գարեգին երկրորդը, սակայն, չի հստակեցրել՝ ի՞նչն է խանգարում երկու ինստիտուտների հարաբերությունների կարգավորմանը։«Աստծուն չհավատացող մարդը եկեղեցում գործ չունի, Աստծուն չհավատացող մարդը չի կարող եկեղեցական լինել», - նշել է Վեհափառը:Հայաստանի վարչապետը իր պաշտոնավարման ընթացքում մեկ անգամ չէ, որ քննադատել է հոգևորականներին, իշխանությունները արդեն մի քանի տարի է՝ չեն մասնակցում Հայ Առաքելական եկեղեցու գլխավոր ծեսերին։ Պետական տոներին էլ, եթե նախկինում բարձրագույն իշխանության ներկայացուցիչները կաթողիկոսի հետ միասին էին այցելում տարբեր հուշահամալիրներ, ապա պատերազմից հետո սկսեցին առանձին-առանձին գնալ։   "
Քաղաքականություն,Ազգային ժողովի նիստն այսօր ընդհատվեց հերթական աղմկոտ միջադեպով," Նիստերի դահլիճում իրավիճակը լարվեց օրվա երկրորդ կեսին, երբ ԱԺ մարդու իրավունքների պաշտպանության հանձնաժողովի նախագահ Թագուհի Թովմասյանը ելույթ ունենալիս հայտարարեց, թե բողոքի ակցիա է անում, չի լքելու ամբիոնը։ Դահլիճում էր նաև վարչապետ Փաշինյանը։«Ես հայտարարում եմ, որ իրականցնում եմ քաղաքական ակցիա և ի նշան բողոքի չեմ իջնելու Ազգային ժողովի ամբիոնից։ Եվ թույլ չեմ տալու երկրի թիվ մեկ ամբիոնից կրկին ստեր հնչեցնեք, կասկածի տակ դնեք Արցախի հայկական լինելը կամ հայ ժողովրդի պատմությունն ընդհանրապես։ Սիրելի գործընկերներ, եթե համաձայն եք իմ դիտարկումների հետ, կարող եք միանալ իմ ակցիային», - ասաց Թովմասյանը։Ազգային ժողովի նախագահը դահլիճ հրավիրեց անվտանգության աշխատակիցներին։«Պատիվ ունեմ» խմբակցության պատգամավորի կոչից հետո ամբիոնին մոտեցան նրա թիմակիցները՝ Տարոն Մարգարյանը, Տիգրան Աբրահամյանը, Աննա Մկրտչյանն ու Հայկ Մամիջանյանը, ինչպես նաև «Հայաստան» խմբակցության մի քանի պատգամավոր։«Հարգելի անվտանգություն, երկու պատգամավոր էստեղ ամբիոն են գրավում, և տիկնոջը նույնպես խնդրում եմ դուրս բերեք, որպեսզի բնականոն գործընթացը ես կարողանամ վերականգնել», - արագ դահլիճ մտած անվտանգության աշխատակիցներին դիմեց Ալեն Սիմոնյանը։Անվտանգության աշխատակիցները փորձեցին ամբիոնից հեռացնել պատգամավորներին։Երբ ամբիոնի մոտ քաշքշուկ սկսվեց, Նիկոլ Փաշինյանն հեռացավ դահլիճից։ Մթնոլորտը շիկացավ։ «Պատիվ ունեմ» խմբակցության տղամարդիկ շրջապատել էին կանանց, որպեսզի անվտանգության աշխատակիցները չկարողանան նրանց հեռացնել։Անվտանգության աշխատակիցների ու պատգամավորների հրմշտոցը ուղեկցվում էր խորհրդարանի նախագահ Ալեն Սիմոնյանի և ընդդիմադիր կանանց լեզվակռվով։Անվտանգության աշխատակիցները քաշքշոցով մի խումբ պատգամավորների դուրս բերեցին դահլիճից։«Էն պատգամավորները, որոնք որ չեն մասնակցել էս ամեն ինչին, բնական է, կվերադառնան և կշարունակեն», - հայտարարեց Ալեն Սիմոնյանը։Ընդդիմադիրներից ոչ բոլորն էին այս հրմշտոցի մեջ։ Իշխանականներից ոչ մեկը չխառնվեց քաշքշոցին։Կարճ ժամանակ անց նիստը վերսկսվեց։ Տասը պատգամավոր զրկվեց այսօր դահլիճ վերադառնալու իրավունքից։ Նրանց անունները հնչեցրեց խորհրդարանի խոսնակը. - «Թագուհի Թովմասյանը, Գեղամ Մանուկյանը, Գառնիկ Դանիելյանը, Աննա Մկրտչյանը, Հայկ Մամիջանյանը, Աննա Գրիգորյանը, Տիգրան Աբրահամյանը, Տարոն Մարգարյանը, Արթուր Սարգսյանը, Անդրանիկ Թևանյանը»։Մյուսներն էլ դահլիճ չվերադարձան, և նիստը շարունակվեց միայն իշխող մեծամասնության ելույթներով։«Ազգային ժողովը ընդդիմադիր թևի հետ, թու-թու-թու, լավ գնում էր։ Ոնց որ աչքով տվեցին», - ասաց Անդրանիկ Քոչարյանը։Ալեն Սիմոնյանը ընդդիմադիր պատգամավորի ակցիան «սադրանք» որակեց. - «Օրակարգ չկա, և գործելաոճ է ընտրվել տարբեր մարտավարություններով խանգարել և ներկայություն ապահովել, սադրանքներ կազմակերպել։ Թագուհի Թովմասյանը անակնկալ այսօր մատուցեց ոչ միայն իշխանությանը, այլ նաև ընդդիմությանը։ Ակնհայտ էր, որ ընդդիմադիր պատգամավորները շատ զարմացած էին տիկին Թովմասյանի քայլով։ Դա ինձ հիշեցրեց տիկին Թովմասյանի մեկ այլ դարակազմիկ քաղաքական գործունեության քայլ։ Երբ որ Արթուր Վանեցյանը հրապարակում ասեց, որ ինքը նստացույց է անում, Թագուհի Թովմասյանը հայտնվեց էնտեղ և էրկու օր հետո մեկնեց արտասահման՝ հանգստանալու կամ ինչ-որ գործով»։«Հայաստան» խմբակցության պատգամավորները հրաժարվեցին խոսել ու գնահատականներ տալ դահլիճում տեղի ունեցածին։ Ակցիայի գլխավոր հերոսը՝ Թագուհի Թովմասյանը ապօրինություն որակեց իրենց նիստից զրկելու որոշումից. - «Ես իրականացնում էի քաղաքական ակցիա։ Նրանք կարող էին դրան շատ նորմալ վերաբերվել, որովհետև ժամանակին իրենք շատ են արել նմանատիպ ակցիաներ, և որևէ մեկը իրենց նկատմամբ այսպիսի բիրտ ուժ չի կիրառել։ Սա նշանակում է, որ մենք ուղղակի գործ ունենք տարրական անպատժելիության հետ»։Այս շաբաթ արտահերթ նիստով կառավարությունը ներկայացնում է անցած տարվա ծրագրի հաշվետվությունը։ Մինչև սկանդալը նախատեսված էր, որ ամփոփիչ ելույթ պետք է ունենար Նիկոլ Փաշինյանը, ելույթի համար հերթագրվել էին նաև մեծ թվով ընդդիմադիրներ։ "
Քաղաքականություն,Խաչատրյանի՝ բնակարանը զգալիորեն էժան գնելու մասին հրապարակմանը դատախազությունն ընթացք չտվեց ," Գլխավոր դատախազությունն ուսումնասիրել է Հակակոռուպցիոն կոմիտեի նախագահի կողմից շուկայականից զգալի ցածր գնով բնակարան ձեռք բերելու առնչությամբ հրապարակումը, սակայն դրան ընթացք չի տվել, «Ազատության» հարցմանն ի պատասխան տեղեկացնում է գերատեսչությունը։«Ուսումնասիրությամբ պարզվել է, որ հրապարակմամբ մատնանշված հանգամանքներով չի փաստվում այնպիսի դեպք կամ գործողություն կամ անգործություն, որին ողջամտորեն կարող է տրվել ՀՀ քրեական օրենսգրքով նախատեսված որևէ արարքին համապատասխանելու նախնական իրավական գնահատական, միաժամանակ այն չի բովանդակում այնպիսի փաստեր, որոնք ողջամտորեն կարող են ստուգվել «Օպերատիվ հետախուզական գործունեության մասին» ՀՀ օրենքով սահմանված կարգով, հետևաբար հրապարակումը չի ուղարկվել իրավասու քննչական մարմին՝ քրեական վարույթ նախաձեռնելու հարցը լուծելու նպատակով», - հայտնում են Գլխավոր դատախազությունից։Հակակոռուպցիոն կոմիտեի նախագահ Սասուն Խաչատրյանը, «Ինֆոքոմ» կայքի հետաքննության համաձայն, 2021-ի փետրվարին ընդարձակ բնակարան է ձեռք բերել Երևանի կենտրոնում կառուցվող «Բյուրեղ» բնակելի թաղամասում՝ իր հարևանների համեմատ զգալիորեն ավելի ցածր գնով։Հետաքննության հեղինակ Մկրտիչ Կարապետյանն ավելի վաղ «Ազատության» հետ զրույցում ասել էր, որ այս գործարքում առնվազն կոռուպցիոն ռիսկ է կա. - «Առնվազն ռիսկ, որ պետք է ստուգվի իրավապահ մարմինների կողմից, մասնավորապես՝ Կոռուպցիայի կանխարգելման հանձնաժողովի կողմից, Դատախազության կողմից»:Ինչպե՞ս է ստացվել, որ Հակակոռուպցիոնի նախագահը իր բնակարանի մեկ քառակուսի մետրը նշված միջինացված թվից ավելի քան 171 հազար դրամով նվազ գնով է գնել. լրագրողը հարցն ուղղել էր և՛ կոմիտեին, և՛ կառուցապատողին, երկու կողմն էլ, սակայն, չէին պարզաբանել։«Ազատությանն» առանց հստակ փաստեր ներկայացնելու Հակակոռուպցիոն կոմիտեից ասել էին, թե ամագրումն
այլ բնակարանների համեմատ ավելի էժան է եղել, քանի որ դա, ըստ գերատեսչության, պայմանավորված է մի շարք գործոններով, որոնց մասին հենց կառուցապատող ընկերությունը քանիցս հրապարակային պարզաբանումներ է ներկայացրել, այդ թվում՝ նշելով, որ ավելի վաղ ամրագրած անձինք անշարժ գույքը ձեռք են բերում ավելի ցածր գնով, քան ավելի ուշ ամրագրածները կամ ընդհանրապես առանց ամրագրման գնում իրականացնող անձինք:«Թրանսփարենսի ինթերնեշնլ» հակակոռուպցիոն կենտրոնի ծրագրերի ղեկավար Վարուժան Հոկտանյանը ևս կոռուպցիայի ռիսկ է տեսնում գործարքում, նա էլ է անհրաժեշտ համարում կողմերի հստակ պարզաբանումը։«Հենց բացատրությունից էլ պարզ կդառնա՝ իսկապե՞ս խոսք գնում է կոռուպցիոն ռիսկի մասին, թե՞ խոսքը այլ պատճառով է արվել դա: Որովհետև իսկապես տարօրինակ է՝ եթե այլ գնորդներին դա վաճառվել է ավելի թանկ, իսկ նրան՝ ավելի ցածր գնով, և եթե այլ ինչ-որ գործոններ չկան այստեղ, դա իսկապես բավականին տարօրինակ է», - «Ազատության» հետ զրույցում ընդգծեց Հոկտանյանը:Փորձագետը դժվարանում է ասել՝ արդյո՞ք Գլխավոր դատախազության որոշումը՝ ընթացք չտալ հրապարակմանը, հիմնավոր է։Հետաքննությունն արած լրագրողը կասկածներ ունի՝ Սասուն Խաչատրյանը, որը ղեկավարում է Հակակոռուպցիոն կոմիտեն, բնակարանի նման գին ստանալով՝ կարող էր ազդել իր ղեկավարած կառույցի վարույթում քննվող քրեական գործի վրա, որը հարուցվել էր դեռ 2018-ի հուլիսին ու կապված էր «Բյուրեղ»-ի կառուցապատող «Ջերմուկ գրուպ»-ի սեփականատեր Վահագն Արսենյանի հոր՝ Աշոտ Արսենյանի գործի հետ։ Արսենյանին առնչվող ընտրակաշառքի գործը կասեցվել է` «մեղադրյալի հայտնի չլինելու հիմքով»։ Լրատվամիջոցը շեշտում էր՝ Աշոտ Արսենյանն այս գործով այդպես էլ որևէ կարգավիճակ չի ունեցել։Լրագրողները պարզել էին, որ նույն «Բյուրեղ» թաղամասում բնակարան է ձեռք բերել նաև պաշտպանության նախարարար Սուրեն Պապիկյանը։ Ըստ «Հետք»-ի հետաքննության՝ նախարարը ամիսներ առաջ այդ բնակարանի համար վճարել է 69 մլն դրամ, այնինչ նույն այդ թաղամասում հիմա նույն մակերեսով բնակարանը վաճառվում է երկուսուկես անգամ ավելի բարձր գնով: «Բյուրեղ» թաղամասում, ըստ մամուլի հրապարակումների, բնակարաններ են ձեռք բերել նաև իշխող թիմի այլ ներկայացուցիչներ՝ ԱՄՆ-ում Հայաստանի դեսպան Լիլիթ Մակունցը, վարչապետի աշխատակազմի ղեկավար Արայիկ Հարությունյանը։   "
Քաղաքականություն,"«Մենք պետք է հասկանանք, որ պատերազմը չի ավարտվել»․ փորձագետները՝ հայ-ադրբեջանական հարաբերությունների մասին"," «Կա՛մ մենք միամիտ ենք, կա՛մ մենք փորձում են ձևանալ միամիտ, որովհետև Ադրբեջանի հետ հնարավոր չէ պայմանավորվել», - «Ազատության» հետ զրույցում նման կարծիք հայտնեց ռազմաքաղաքական հարցերով փորձագետ Արմինե Մարգարյանն՝ անդրադառնալով, խաղաղության և տարածաշրջանում կայունության ստեղծման մասին հայտարարությունների ֆոնին Տեղ գյուղի հատվածում օրերիս տեղի ունեցած բախումներին։ Հայաստանը պետք է հետևություներ անի ու Ադրբեջանի գործողությունները կանխող քայլեր ձեռնարկի, ասաց փորձագետը։«Ադրբեջանական մարտավարությունը, դա ադրբեջանական մարտավարություն է, բայց մենք նույնպես պետք է մեր գործողություններով կանխատեսենք և կանխարգելենք այն աղետը, որը որ Ադրբեջանը պարբերաբար բերում է մեր գլխին», - նշեց Մարգարյանը։«Մենք պետք է հասկանանք, որ պատերազմը չի ավարտվել», - հավելեց քաղաքագետ Հրաչյա Արզումանյանը՝ նկատելով 2020-ի լայնածավալ ռազմական գործողությունները շարունակվում են ուղղակի ուրիշ մեթոդներով։Ադրբեջանը Հայաստանի դեմ հիբրիդային պատերազմի կլասիկ մեթոդներ է կիրառում, ասաց փորձագետը՝ նկատելով՝ Ադրբեջանն այս պատերազմում գործիք է, որով Հայաստանի դեմ աշխատում են տարածաշրջանում իրենց շահերն ունեցող Ռուսաստանը և Թուրքիան։«Խաղաղությունը ոչ մեկը չի պարգևում, խաղաղությունը նվաճվում է, բայց այսօր այդ խաղաղությունը չկա, այդ խաղաղությանը պետք է հասնել, և եթե դու չես ուզում դա ընդունած լինես, դու կորուստներ ես ունենում», - ասաց Արզումանյանը՝ շարունակելով․ - «Փոքր-փոքր քայլերով նրանք հասնում են իրենց ռազմական նպատակներին, իսկ ռազմական նպատակաները քո հակառակորդի կողմից բավականին պարզ ձևավորված են․ առաջինը՝ որպես մոտակա խնդիր, պետք է ունենա ցամաքային կապ՝ Ռուսաստանը և Թուրքիան, այդպես կոչված, «Զանգեզուրյան միջանցքը», և դա խիստ կարևոր է և՛ Ռուսաստանի, և՛ Թուրքիայի համար։ Բայց որպես, իմ կարծիքով, հիմնական խնդիր և գերխնդիր հակառակորդի համար, դա հայկական պետական ինքնիշխանության ոչնչացումն է, և քո թշնամիները բավականին պարզ քեզ ասում են՝ և՛ Ադրբեջանը, և՛ Ռուսաստանը, և՛ Թուրքիան։ Հայկական կողմը նույն ձևի չպիտի խաբնվի, չպիտի տեսնի այն, ինչ չկա։ Քո դեմ վարվում է պատերազմ և դու պետք է պատասխանես նույն ձևի և տարբեր մեթոդներով՝ զուտ ռազմական, դիվանագիտական, քաղաքական, հասարակական, բայց դրանք բոլորը ռազմական գործողությունների ձևերն են»։Ապրիլի 11-ին ադրբեջանցիները մեքենայով մոտեցել էին հայկական դիրքում աշխատող զինծառայողներին՝ նրանց հորդորել կանգ առնել, զրույցը ձեռնամարտի էր փոխարինվել, ապա՝ փոխհրաձգության։ Ադրբեջանական զինուժը ժամեր անց կրակ էր բացել նաև խոշոր տրամաչափի զենքերից։ 4 հայ զինվորականի կյանք խլած այս միջադեպից հետո՝ Տեղ գյուղի տարածքում գտնվող այդ դիրքը մնացել են հայկական։ Ադրբեջանական կողմը ևս հաղորդել է զոհերի ու վիրավորների մասին։«Կիրակնօրյա վերլուծականն» ամբողջությամբ կարող եք դիտել ստորև․  "
Քաղաքականություն,Անվտանգության երաշխավորին փոխելը կարող է հանգեցնել Ռուսաստանի հետ հակամարտության. Արման Գրիգորյան," «Ազատություն». - Երևանի մեկնաբանությունը Դուք հիմնավոր չե՞ք համարում։ Երեկ Անվտանգության խորհրդի քարտուղարն էր ասել, որ ճիշտ չէ, թե Ռուսաստանից երես ենք թեքել, անվտանգության երաշխիքների փնտրտուք է պարզապես, այլ դռներ ենք թակում, որովհետև չկա այդ օգնությունը։Գրիգորյան. - Ուրիշ անվտանգության երաշխիքներ փնտրելը Ռուսաստանից երես թեքելուն հավասարազոր դիրքորոշում է։ Ի՞նչ կարող է նշանակել ուրիշ անվտանգության երաշխիքներ։ Այսինքն՝ խոսքը կարող է գնալ այս պահին համակարգը, որում Հայաստանը գոյություն ունի, դրանից դուրս գալու և այլընտրանքային ինչ-որ համակարգում տեղ զբաղեցնելու մասին։ Եվ դժվար չի կանխատեսել, որ դա գրգռելու է Ռուսաստանի հակազդեցությունն ու դժգոհությունը։«Ազատություն». - Բայց մյուս կողմից, իսկապես չկա Ռուսաստանի էն աջակցությունը, որը Երևանն ակնկալում է։ Որքան էլ որ գրգռեց դա Մոսկվային, միևնույն է, Եվրամիության էդ քաղաքացիական դիտորդները եկան կանգնեցին։Գրիգորյան. - Ամբողջ խնդիրն այն է, որ այն, ինչ որ ռուսները անում են, բավարար չլինելով հանդերձ՝ համեմատելի չի այն բաների հետ, որոնք մենք կարող ենք ակնկալել ուրիշ տեղերից։ Ուրիշ տեղերից մեզ ընդհանրապես ոչինչ չեն առաջարկում։ Էդ նույն Եվրոպական միության առաքելությունը ուճացնել և դա հավասարազոր համարել անվտանգության համակարգի, որ դա նույն բանն է, ինչ որ փոխադարձ անվտանգության պարտավորությունները կամ դաշինքը... Ես չեմ ուզում նսեմացնել նրանց դերակատարությունը, չեմ ուզում ասել, որ դա բացասական բան է, իրականում դրական է, ես դա ողջունել եմ։ Բայց դա համեմատել անվտանգության համակարգի հետ չի կարելի։«Ազատություն». - Հետևաբար Դուք նաև չեք տեսնում արցախահայության համար անվտանգության էդ միջազգային մեխանիզմը, որը Երևանը անվանում է տեսանելի, շոշափելի»Գրիգորյան. - Ես չգիտեմ դրա բովանդակությունն ինչ է, էդ անվտանգության մեխանիզմը։ Ես չեմ բացառում, որ նման բան կարող է տեղի ունենալ։ Իրականում կարող են ինչ-որ մեծ տերություններ, որոնք որպես միջնորդ կարող են հանդես գալ հայ-ադրբեջանական կոնֆլիկտի լուծման, կարող են նման պարտավորություններ ստանձնել, կարող են նման երաշխիքներ տրամադրել։ Բայց այստեղ երկու հարց կա։ Որքանո՞վ են արժանահավատ լինելու այդ երաշխիքները՝ ելնելով նրանից, թե ինչ շահեր ունեն նրանք Հայաստանի հետ իրենց հարաբերություններում, ինչ շահեր ունեն էդ այլընտրանքային միջնորդները Ադրբեջանի հետ իրենց հարաբերություններում։ Դա մեկ։ Երկրորդը ավելի կարևոր է. միջնորդի ընտրության հարցը ստրատեգիական կողմնորոշման ընտրության հարց է, որը կարող է հանգեցնել Ռուսաստանի հետ կոնֆլիկտի։ Միայն այն չի, որ ինչ-որ մի տեղից եթե մենք կարողանանք երաշխիքներ ստանալ արցախահայության համար, ապա կարելի է մտածել դրա մասին, կարելի է ուղղակի թողնել մի անվտանգային համակարգ, մյուսին անցնել և այլն։ Էդ անցումը ինքնին սպառնալիք է դիտարկվելու Ռուսաստանի կողմից, ուզենանք դա մենք թե չուզենանք, հավանենք թե չհավանենք, դա մեր որոշելիք հարցը չի։ Ռուսները դա համարում են սպառնալիք։ Այստեղ միակ իրական հարցը հետևյալն է. եթե ռուսները դրան հակազդեն, ի՞նչ ենք անելու մենք, և ո՞վ է մեզ օգնելու և որքա՞ն է մեզ օգնելու։ Եվ դրա օրինակները կան, երբ մենք նայում ենք Ուկրաինային, երբ մենք նայում ենք Վրաստանի օրինակին։ Մենք պետք է շատ երկար մտածենք նման քայլի դիմելու համար։ Ստրատեգիական օրիենտացիան փոխելու հարցը հղի է նման վտանգներով, և մենք պարզապես չենք կարող դա անտեսել՝ մտածելով ընդամենը այն մասին, թե զուտ իդեալական տեսանկյունից ո՞ր համակարգում մեր լինելը ավելի լավ կլինի, ո՞ր արժեքային համակարգում մեր պետական գոյությունը ավելի ճիշտ կլինի, որտե՞ղ մենք ավելի մեծ շանսեր կունենանք զարգացման, դեմոկրատիայի, տնտեսական զարգացման և այլն։«Ազատություն». - Մյուս կողմից, պարոն Գրիգորյան, Ձեր ասածի ընդդիմախոսները հիմա հավանաբար Ձեր այս խոսքն էլ փոխադրելով՝ կասեն՝ նշանակում է Դուք ասում եք, որ Ռուսաստանին այլընտրանք չկա։Գրիգորյան. - Ես չեմ ասում դա։ Դա իրականությունն է օբյեկտիվ։ Որևէ մեկը, էդ այլընտրանքի մասին շատ խոսող մարդիկ թե' Հայաստանում, թե' դրսում, որևէ շոշափելի բան չեն տվել, որ իրականում Ռուսաստանին այլընտրանք կա՝ որպես անվտանգության երաշխավոր, որպես այլընտրանքային դաշնակից։ Եթե Հայաստանը նման փոփոխության ճանապարհի վրա կանգնի, եթե նման որոշում կայացնի, միայն Ադրբեջանից ու Թուրքիայից Հայաստանը պետք չի լինելու պաշտպանել, այլ նաև Ռուսաստանից։Հարցազրույցն ամբողջությամբ կարող եք դիտել այստեղ.  "
Քաղաքականություն,"Եթե ինձ քննադատում են իմ աշխատանքը լավ անելու համար, թույլ քննադատություն է. Տիգրան Ավինյան"," Երևանի փոխքաղաքապետ Տիգրան Ավինյանը, ով նաև ավագանու ընտրություններում իշխանության քաղաքապետի թեկնածուն է լինելու, կարծում է, որ եթե իրեն քննադատում են իր աշխատանքը լավ անելու համար, դա թույլ քննադատություն է։«Ես անում եմ այն աշխատանքը, որը պարտավոր եմ անել», - «Ազատության» «Ֆեյսբուքյան ասուլիսի» շրջանակներում ասաց նա։Ստորև ներկայացնում ենք հատված ասուլիսից.«Ես անում եմ այն աշխատանքը, որը պարտավոր եմ անել», - ասաց Երևանի փոխքաղաքապետ Տիգրան Ավինյանը՝ ի պատասխան փորձագետների, վերլուծաբաններ ու իրավապաշտպանների պնդումներին, թե իր լծակներն օգտագործելով կարողանում է շրջել Երևանի տարբեր վարչական շրջաններում, մարդկանց խնդիրներին է ծանոթանում, նրա այցերը լուսաբանվում են, և սա քաղաքապետի մյուս թեկնածուների հնարավորությունների համեմատ արդար չի լինելու։«Մենք պետք է ժողովրդավարության հենասյուներից մեկին վերադառնանք և հասկանանք՝ ով ինչ պետք է անի, ինչ պետք է անի գործող իշխանությունը, և ինչ պետք է անի ընդդիմությունը գալիք ընտրություններում։ Ես չեմ համարում, որ այստեղ որևէ խնդիր կա, որովհետև որպես գործադիր մարմնի ներկայացուցիչ, որպես Երևանի փոխքաղաքապետ՝ ես անում եմ այն աշխատանքը, որը պարտավոր եմ անել, և եթե ես իմ աշխատանքը անում եմ լավ… ու դա էլ շատ սուբյեկտիվ է, մարդիկ կան, որ անում եմ վատ, ու քննադատում են իրանց դրա համար», - ասաց նա։Տիգրան Ավինյանը կարծում է, որ եթե իրեն քննադատում են իր աշխատանքը լավ անելու համար, դա թույլ քննադատություն է. - «Այդտեղ մեր ընդդիմադիր գործընկերները ապագայում խնդիր ունենալու են, ես իրենց խորհուրդ կտամ կենտրոնանալ մեր բացթողումների վրա և այն աշխատանքների վրա, որոնք պետք է անենք և չենք անում»։Նա նշեց, որ երևանցին խելացի ընտրող է, պետք չէ մտածել, որ միայն մի քանի գործողություն անելով կարող են ազդել այդ ընտրության վրա։ Բայց միաժամանակ նշեց. - «Այո, մենք 200-ից ավելի բակ ենք կառուցելու այս տարի, դա լա՞վ է, թե՞ վատ։ Եթե այս տարի 200 բակ ենք կառուցելու և ծրագրում ենք հինգ տարիների ընթացքում ամեն տարի աճեցնենք, և դա մեր ծրագիրն է երկարաժամկետ, այդտեղ առավելություն ունե՞նք։ Այո, միգուցե ունենք առավելություն, որ մենք մեր դրած նշաձողները բարձր ենք սահմանում և իրագործում ենք»։Դիտարկմանը, որ խնդիրն այստեղ այն է, որ այդ աշխատանքները արվում են այսպես ասած՝ Տիգրան Ավինյանի «դեմքով», և մարդկանց հիշողության մեջ մնալու է, որ ինքը լուծել կամ չի լուծել իրենց խնդիրները, փոխքաղաքապետն արձագանքեց. - «Իսկ ի՞նչ անի Տիգրան Ավինյանը, ձեռքերը ծալի, նստի և ոչ մի բան չանի՞»։Նա հավելեց՝ քննադատություններ կարող են լինել, եթե ինքն իր լիազորությունների շրջանակից դուրս գա։Ինչո՞ւ իշխող ուժը որոշեց հենց իր ապագա թեկնածուին նշանակել փոխքաղաքապետ՝ ասաց. - «Որովհետև ենթադրաբար իշխող ուժը որոշեց, որ այս թեկնածուն լավագույնս կարող է կազմակերպել այն աշխատանքը, որը դեռևս 2017-ի «Ելքի» ծրագրով հիմք դրած կարող է իրականացնել, և վստահեց ինձ այդ պատասխանատվությունը»։«2022 թվականից Երևան քաղաքն իրականացնում է մեծածավալ կանաչապատման աշխատանքներ, նույնիսկ կասեի անտառատնկման աշխատանքներ, որը տասնամյակների ընթացքում չի իրականացվել», - ասաց Ավինյանը՝ պատասխանելով ծառահատումների մասին հարցին։Կասկադում հատված ծառերի փոխարեն սակուրաներ շարելուն զուգահեռ հանրային դժգոհություն բռնկվեց, որին ի պատասխան քաղաքային իշխանությունը արձագանքեց, թե մասնագիտական աշխատաժողովում կանաչապատման այս ռեֆորմը միայն դրական գնահատականների է արժանացել։Այսօր Ավինյանը շեշեց՝ Երևանում կա կանաչապատման մեծ խնդիր։«Ինչքան էլ որ քննադատությունն ու մանիպուլյացիան լինեն, մենք ճիշտ և գրագետ ճանապարհից չենք կարող հետ կանգնել, ինչ է թե մեր որոշ ընդդիմադիր գործընկերներ փորձելու են ներկայացնել, թե քաղաքապետարանն իրականացնում է ծառասպանդ», - հավելեց նա։Ըստ Ավինյանի՝ մասնագետների հետ նման թեմաներով քննարկումներ կազմակերպվում են, ու նրանց որոշումները հաշվի են առնվում, օրինակ՝ Կասկադի հարակից հատվածներին առնչվող լուծումները, որտեղ սրճարաններն են գործում, դրվելու են հանրային քննարկման։«Ծառահատումներ չեն տեղի ունենում, տեղի են ունենում հին, իրենց կյանքը ապրած ծառերի փոխարինում նոր, առողջ ծառերով։ Ծառերն այդպիսի հատկություն ունեն՝ իրենք աճում են և այն տեսքին չեն մնում, ինչ որ հիմա են, այսինքն՝ մենք փորձում ենք առողջ և ճիշտ բան անել», - ասաց նա՝ հավելելով, որ համոզելով, բացատրելով այս գործը շարունակելու են։   "
Քաղաքականություն,"Սերժ Սարգսյանը Փաշինյանի քաղաքականությունն աղետաբեր որակեց, հրաժարականի կոչ արեց"," Սահմանային վերջին բախման ֆոնին երրորդ նախագահ Սերժ Սարգսյանն այսօր աղետաբեր որակեց վարչապետի վարած քաղաքականությունը՝ կոչ անելով Նիկոլ Փաշինյանին հեռանալ։«Աղետաբեր։ Միակ ճանապարհը՝ թող գնա այդ մարդն, իր գործով զբաղվի, թող գնա, մի հատ ընդդիմադիր թերթ վերցնի նորից ու սկսի սրա-նրա մասին բանսարկություններ գրել։ Նա ուրիշ բանի պիտանի չէ», - ասաց նախկին նախագահը։Երկու շաբաթ առաջ ադրբեջանցիները խրամատավորվեցին Տեղ գյուղի դաշտերում։ Հայաստանի իշխանությունները հայտարարեցին, որ սահմանի հինգ կետով Ադրբեջանի զինուժը մինչև 300 մետր առաջ է տեղակայվել, բանակցում են, որ հեռանան։ Սակայն, օրերս ադրբեջանական պիկապը մոտեցավ հայկական դիրքում ինժեներական աշխատանք կատարող զինվորականներին, ձեռնամարտից հետո փոխրաձգություն եղավ, հայկական կողմը չորս, ադրբեջանական երեք զոհ տվեցին։Երրորդ նախագահ Սերժ Սարգսյանը պնդում է՝ նման պայմաններում ինչպես կարելի է Ադրբեջանի հետ գնալ խաղաղության, եթե Փաշինյանը ստորագրի խաղաղության պայմանագիրը։ Այդ փաստաթղթում, նրա համոզմամբ, անտեսվելու է հայկական շահը։«Խաղաղության գնում են՝ երկիրը պաշտպանելու, ցույց տալու, որ իրենք ունակ են պաշտպանելու սեփական քաղաքացիների անվտանգությունը, ցույց տալով, որ չի կարող գոնե այդքան ձախորդություններից հետո, չի կարող ադրբեջանցի զինվորը մտնել Հայաստանի Հանրապետություն և այդպես մի քանի օր շրջել Հայաստանի Հանրապետությունում։ Այդպիսի երկրի հետ ո՞վ կգնա խաղաղության», - հարցրեց Սերժ Սարգսյանը։Երեկ վարչապետ Փաշինյանը, անդրադառնալով իր թիմի հասցեին հնչող հայտարարություններին, թե իրենք փչացրել են հայ-ռուսական հարաբերությունները, պնդել էր՝ հենց Սարգսյանի իշխանության օրոք է Բաքուն Մոսկվայից միլիարդների զենք գնել. - «Որ հենց այդ իշխանության օրոք է առաջին անգամ եղել, երբ որ Ռուսաստանը Ադրբեջանի հետ բազմամիլիարդանոց զենքի գործարք է կնքել։ Բա իրենք տենց լավ հարաբերություն պահող էին, էդ ի՞նչ արին, որ մեր ռազմավարական դաշնակիցը 2011, թե 2012 թվականին, հլը ժամանակահատվածը նայեք, առաջին անգամ բազմամիլիարդանոց զենքի վաճառքի գործարք կնքեց Ադրբեջանի հետ»։Փաշինյանը նաև հայտարարել էր, թե դրանից հետո ռուսական կողմը խստորեն սահմանափակել էր զենքի մատակարարումը Հայաստանին, ընդ որում՝ տեսել այդ մասին Սերժ Սարգսյանի գրած նամակը։«Ես դա իմացել եմ, ժամանակին՝ 2016թ.-ին, Սերժ Սարգսյանի կողմից գրված մի նամակից, որը, ի տարբերություն ուրիշ այլ փաստաթղթերի, արխիվում շատ լավ պահպանված է «հույժ գաղտնի» գրիֆի ներքո», - երեկ ասել էր վարչապետը։Երրորդ նախագահը հակադարձում է՝ Փաշինյանը թող հրապարակի այդ նամակը, հակառակ դեպքում, նա ստախոս է. նաև հարցրեց՝ այդ ի՞նչ զենք էր Ալիևը ցուցադրում 2020-ի պատերազմից հետո. - «Իրե՞նք են է երկու տարում էդ միլիարդների զենք-զինամթերքը բերել, ինքը դրանով ի՞նչ ասաց, ինքն ասաց հետևյալը, որ մինչև 18 թվականը հայկական բանակը իր սպառազինությունների մի հիմնական մասը ցուցադրում էր իր քաղաքացիներին և ցույց էր տալիս, թե մենք ինչպիսի բանակ ունենք, իսկ ինքը այդ ամբողջը հանձնեց Ադրբեջանին»։Վարչապետին հրաժարականի կոչ անող երրորդ նախագահը պնդում է՝ Նիկոլ Փաշինյանի իշխանության օրոք Հայաստանը 100 անգամ ավելի շատ տարածք է կորցրել, քան Ապրիլյան պատերազմի հետևանքով էր։«Ջախջախիչ պարտությունից հետո բուն Հայաստանի տարածքից ինչքա՞ն են կորցրել։ Եթե չհիշեն, ես հիմա ասեմ, թող մտածեն. 100 անգամ ավելին, քան Ապրիլյան քառօրյա պատերազմի ժամանակ։ Մենք կորցրել ենք անվտանգության գոտուց, չորս անգամ ավելի շատ կորուստ ենք ունեցել, զոհեր ենք ունեցել Ապրիլյան քառօրյա պատերազմի ժամանակ», - նշեց նա։Հակադարձելով վարչապետի Փաշինյանին՝ երրորդ նախագահը պնդեց՝ Արցախի ինքնորոշման հարցը կարգավորվում էր հենց «Մադրիդյան սկզբունքով»։ Մինչդեռ երեկ վարչապետ Փաշինյանը խորհրդարանում հայտարարեց՝ «Մադրիդյան սկզբունքներով» Հայաստանի Հանրապետությունն, այդպիսով, Լեռնային Ղարաբաղը ճանաչեց որպես Ադրբեջանի մաս, «այսօր մենք դրա պտուղներն ենք քաղում»։«Մինչև 18 թվականը [Նիկոլ Փաշինյանի իշխանության գալը] բանակցող 5 կողմերից 5-ն էլ՝ Հայաստան, Ադրբեջան, Ռուսաստան, Միացյալ Նահանգներ, Ֆրանսիա համարում էին, որ Մադրիդյան սկզբունքները լուծում են Լեռնային Ղարաբաղի ինքնորոշման իրավունքի հարցը։ 18 թվականից հետո այս 5-ից 4-ն են հայտարարում, որ Մադրիդյան սկզբունքները լուծում են Լեռնային Ղարաբաղի խնդիրը՝ Ադրբեջան, Ռուսաստան, Միացյալ Նահանգներ, Ֆրանսիա։ Միայն Հայաստանի կառավարիչն է ասում, որ այդ փաստաթուղթը Լեռնային Ղարաբաղի հանձնելու մասին է։ Ամոթ է վերջապես։ Թող գնան, մեր երկրի անվտանգությունն ապահովեն», - ասաց Սարգսյանը։ Սերժ Սարգսյանը լրագրողների հարցերին պատասխանեց իր գործով դատական նիստից հետո։ Նա մեղադրվում է դիզվառելիքի գնման գործով՝ բյուջեից մոտ կես միլիարդ դրամի հափշտակությունը կազմակերպելու համար։ Մեղքը չի ընդունում։  "
Քաղաքականություն,Հայաստանը պատրաստ է պահպանել Ադրբեջանի հետ 1991-ի սահմանային գիծը՝ ողջ երկայնքով․ Փաշինյան," Ի հեճուկս Հայաստանի գործադրած ջանքերի, ցավոք, չհաջողվեց Հայաստան-Ադրբեջան սահմանի Տեղ գյուղի հատվածում սահմանապահների ընթացող տեղակայումն իրագործել առանց սրացումների, այսօր կառավարության նիստի ժամանակ հայտարարեց վարչապետ Նիկոլ Փաշինյանը՝ հերթական սադրանք որակելով մարտի 11-ին Տեղում ադրբեջանցիների գործողությունները, որի արդյունքում Հայաստանի Զինված ուժերի 4 զինծառայողներ զոհվեցին:«Զոհվեցին՝ անձնվիրաբար կատարելով իրենց զինվորական պարտքը և պաշտպանելով Հայաստանի Հանրապետության ինքնիշխան տարածքը», - ասաց վարչապետը՝ խնդրելով՝ մեկ րոպե լռությամբ հարգել նրանց հիշատակը։Տեղ գյուղի հատվածում մարտի 30-ից ստեղծված իրավիճակը մանրամասն քննության կարիք ունի, ասաց Փաշինյանը՝ շեշտելով՝ Ադրբեջանի գործողությունները հակասում են 2022 թվականի հոկտեմբերի 6-ին Պրահայում և 2022 թվականի հոկտեմբերի 31-ին Սոչիում կայացած հանդիպման արդյունքներով ընդունված հայտարարություններին։Պրահայում կողմերն արձանագրեցին, որ Բաքուն և Երևանը ճանաչում են միմյանց տարածքային ամբողջականությունն ու ինքնիշխանությունը՝ հանձնառություն հայտնելով ՄԱԿ-ի կանոնադրությանն ու Խորհրդային Միության փլուզումից հետո Ալմա Աթայում 1991-ին ստորագրված հռչակագրին՝ ընդգծելով, որ սահմանազատումը կայանալու է հենց այդ հիմքով։ Երեկ Եվրամիությունը հայտարարություն տարածեց՝ նախ ափսոսանք հայտնելով ապրիլի 11-ին տեղի ունեցած ռազմական բախումների կապակցությամբ, ապա նշելով, որ «այս միջադեպը ևս մեկ անգամ ընդգծում է, որ սահմանների դելիմիտացիայի բացակայության պայմաններում պետք է պահպանել 1991 թվականի սահմանային գիծը, և այդ գծից երկու կողմերի ուժերը պետք է հետ քաշվեն անվտանգային հեռավորության վրա՝ խուսափելու նման միջադեպերից»։Հայաստանը պատրաստ է գնալ նման միջոցի՝ Հայաստան-Ադրբեջան 1991 թվականի սահմանային գծի ողջ երկայնքով, այսօր հայտարարեց գործադիրի ղեկավարը՝ նկատելով՝ Հայաստանն այս մասով իր պատրաստակամությունն է հայտնել դեռ 2021 թվականից։«Նման լուծմանը խոչընդոտում է Ադրբեջանի ապակառուցողական մոտեցումը», - ասաց Փաշինյանը՝ մանրամասնելով․ - «Ադրբեջանը սիստեմատիկ կերպով ի ցույց է դնում միջազգային հարթակներում ձեռք բերված պայմանավորվածությունները չկատարելու իր գործելակերպը։ Այդպես է գերիների ազատ արձակման հարցում, հրադադարի ռեժիմի պահպանման և ուժի կամ ուժի սպառնալիքի չկիրառման հարցում, որի շուրջ գրավոր համաձայնությունը ձեռք է բերվել 2022 թվականի հոկտեմբերի31-ին Սոչիում, այդպես է Լաչինի միջանցքի ապօրինի արգելափակման հարցում, որն Ադրբեջանի կողմից շարունակվում է՝ ի հեճուկս նաև միջազգային բարձրագույն դատական ատյանի փետրվարի 22-ին կայացրած որոշման»։Փաշինյանը վերահստատեց՝ Հայաստանը շարունակում է հավատարիմ մնալ և ներգրավված լինել տարածաշրջանային բոլոր հարցերը, Լեռնային Ղարաբաղի հիմնախնդիրը և Հայաստան-Ադրբեջան հարաբերությունները բանակցություններով կարգավորելու քաղաքականությանը։«Մենք պատրաստ ենք նաև տարածաշրջանային տնտեսական և տրանսպորտային կապերի վերաբացմանը՝ նախկինում մեր բարձրաձայնած սկզբունքների հիման վրա։ Պատրաստ ենք նաև սահմանների դելիմիտացիային Պրահայի և Սոչիի վերը հիշատակված պայմանավորվածությունների հիման վրա», - եզրափակեց գործադիրի ղեկավարը։ "
Քաղաքականություն,Տեղ գյուղի արյունոտ բախումը պայքար էր մեկ դիրքի համար․ Տիգրան Աբրահամյան," Ադրբեջանը որ ուղղությամբ չի հաջողում խաղաղ ճանապարհով հասնել նպատակին, դիմում է ուժի կիրառման, ասում է Ազգային ժողովի ընդդիմադիր «Պատիվ ունեմ» խմբակցության քարտուղար, պաշտպանության և անվտանգության հարցերի հանձնաժողովի անդամ Տիգրան Աբրահամյանը։Տեղ գյուղի արյունոտ բախումը պայքար էր մեկ դիրքի համար, նշում է Աբրահամյանը։«Էս մեկ դիրքի շրջանակներում տեղի ունեցած մարտական գործողություն էր, որոնց ինտենսիվությունը մեծ չէր, գործածված, կիրառված զինատեսակների թիվը մեծ չէր, սակայն իր մեջ ունի ներուժ ընդլայնվելու», - ասաց պատգամավորը։

Սյունիքի մարզի Տեղ համայնքի տարածքում երկու շաբաթ առաջ խրամատավորված ադրբեջանցիները երեկ կեսօրից հետո կրակ էին բացել հարևանությամբ ինժեներական աշխատանք կատարող հայ զինծառայողների ուղղությամբ:Պաշտպանության նախարարության տարածած 8.5 րոպեանոց տեսանյութում երևում է, թե ինչպես են ադրբեջանցի զինվորականները մեքենայով մոտենում հայ զինծառայողներին, հարևանությամբ էքսկավատորն է խրամատ փորում, կողմերը ձեռնամարտի են բռնվում, հետո արդեն հրաձգություն է սկսվում:Երեկ երեկոյան ադրբեջանական զինուժը նաև ականանետ է կիրառել, հայկական կողմը 4 զոհ ունի, Բաքուն հաղորդել է 3 զոհի մասին։Տեղ համայնքում դիրքային վերադասավորումները չեն ավարտվել, ասում է Տիգրան Աբրահամյանը՝ չբացառելով նոր բախումները։

«Առաջնագիծն ամբողջական վիճակի դեռևս չի բերվել, ինչը նշանակում է, որ ամեն դեպքում փոխհրաձգությունների, միջադեպերի հնարավոր գործողությունների ռիսկերը բավականին մեծ են», - նշեց պատգամավորը։  "
Քաղաքականություն,Փորձագետներն իշխանությունների անգործության արդյունք են համարում Տեղի հատվածում ադրբեջանցիների առաջխաղացումը," Քաղաքագետ Տիգրան Գրիգորյանը հայկական պետության անգործության, կամ ոչ արդյունավետ աշխատանքի արդյունք է համարում Տեղ գյուղի հատվածում ադրբեջանցիների առաջխաղացումը։Ադրբեջանագետ Տաթևիկ Հայրապետյանն էլ հավելում է՝ Հայաստանի կառավարությունը ոչ թե անգործությամբ, այլ հանցավորության հասնող անգործությամբ է զբաղված, եթե ադրբեջանցի զինվորն այսօր հայտնվում է Սյունիզի մարզին պատկանող Տեղ գյուղում։Ինչո՞ւ հայկական կողմը նախօրոք չէր դիրքավորվել այս հատվածում, հաց է բարձրացնում քաղաքագետը՝ հիշեցնելով՝ կանխարգելիչ քայլեր չէին արվել նաև Գեղարքունիքի հատվածում, երբ Քարվաճառի շրջանը փոխանցվեց Ադրբեջանին։«Այս պահվածքը նկատելի է ղարաբաղյան երկրորդ պատերազմից հետո», - ասաց Տիգրան Գրիգորյանը՝ նկատելով՝ հայկական կողմը նստած սպասում է մինչև ադրբեջանցիները դիրքավորվեն ու հետո արդեն ինչ-որ անհասկանալի պայմաններում բանակցություններ վարեն։ Մարտի 30-ին Բաքուն հայտարարեց, թե Լաչինի նոր ճանապարհի շահագործման հետ կապված ադրբեջանական զինուժը վերահսկողության տակ է վերցրել մի շարք բարձունքներ։ Հայաստանի ազգային անվտանգության ծառայությունը նախ հայտարարեց, որ ադրբեջանական ուժերը այդ հատվածի առնվազն 5 կետերում սահմանից 100-ից 300 մետր առաջ են տեղակայվել, ապա մեկ այլ հայտարարությամբ տեղեկացրեց, որ սահմանի ճշգրտման աշխատանքների արդյունքում այդ հատվածում իրավիճակը էականորեն բարելավվել է՝ առանց հստակեցնելու, թե ինչի մասին է խոսքը։ Մինչ Տեղի բնակիչներն ահազանգում են, որ ադրբեջանցիներն ամրանում են իրենց դաշտերում, կառավարության վերջին նիստին վարչապետ Նիկոլ Փաշինյանը, դարձյալ առանց մանրամասներ ներկայացնելու, կրկնեց՝ իրավիճակի որոշ բարելավում կա․ «Մասնավորապես, 12 կմ-ից 7 կմ-ում տեղակայման կետերը հստակեցված են, 5կմ-ի վերաբերյալ աշխատանքները շարունակվում են», - նշեց Փաշինյանը։Գրիգորյանը չի բացառում՝ հայկական կողմին միգուցե հաջողվել է ինչ-որ հատվածներում համոզել ադրբեջանցիներին հետ քաշվել, միևնույն ժամանակ ընդգծում է՝ չնայած նման փաստեր չեն ներկայացվել։Հայրապետյանը չի կիսում քաղաքագետի լավատեսությունը՝ նշելով՝ ադրբեջանական քաղաքականությունն է ճանաչում։Ադրբեջանագետը ևս նուն հարցն է բարձրացնում՝ ինչո՞ւ հայկական կողմը նախապես որևէ քայլ չի ձեռնարկում, ինչո՞ւ նախապես չի դիրքավորվում։Հայրապետյանը մտավախություն ունի՝ որոշ ժամանակ հետո գյուղը կարող է դատարկվել։«Գյուղերում մարդիկ ապրում են հենց վարելահողերի միջոցով էդ ապրուստը վաստակելով, հիմա եթե մարդիկ զրկվում են էդ ապրուստի միջոցներից, ինչպե՞ս է այդ գյուղում բնակչություն մնալու։ Ստացվում է, որ որոշ ժամանակ հետո այդ գյուղը կարող է դտարկվել առհասարակ։ Սա ուղղակի շատ վտանգավոր քաղաքականություն է և որևէ բացատրություն չի տրվում դրա հետ կապված, որևէ մեկը պատասխանատվություն չի կրում, օրինակ, ովքեր պատասխանատու էին այդ գործընթացի համար, կանչվեն և պատասխանատվություն կրեն։ Ամեն ինչ այնպես է ընթանում, կարծես, այդպես էլ պետք է լիներ, կարծես նորմալ է, որ Հայաստանի Հանրապետության տարածքում ադրբեջանցիները սկսում են մի գիշերվա մեջ հայտնվել և դիրք փորել», - եզրափակեց Գրիգորյանը։Հաղորդումն ամբողջությամբ կարող եք դիտել ստորև․   "
Քաղաքականություն,Մոսկվայի և Կարսի պայմանագրեր. ինչպես գծվեց հայ-թուրքական ներկայիս սահմանը," 1921 թվական, Մոսկվա: Դեմ դիմաց նստած են Անկարայի կառավարության և Խորհրդային Ռուսաստանի ներկայացուցիչները։Հայաստանից որևէ ներկայացուցիչ սրահում չկա։ Կնիքն իջնում է փաստաթղթի վրա, որը կվերածվի Հայաստանի ու Թուրքիայի սահմանը որոշող փշալարի։Ամիսներ անց Խորհրդային Հայաստանը ռուս-թուրքական պայմանավորվածությունները կհաստատի Կարսում։Ինչպես Հայաստանը հայտնվեց իրադարձությունների հորձանուտում, որոնք մի քանի ամսում մասնատեցին առաջին հանրապետությունը և գծագրեցին հայ-թուրքական ներկայիս սահմանը։Հաղորդումն ամբողջությամբ կարող եք դիտել ստորև․  "
Քաղաքականություն,"«Խայտառակություն, տավտալոգիա». ըստ Թովմասյանի՝ ԱԺ աշխատակազմը սկզբում խոչընդոտել է դիմումն ուղարկել դատախազին"," Խայտառակություն, ԱԺ Մարդու իրավունքների պաշտպանության հանձնաժողովը ղեկավարող, ընդդիմադիր «Պատիվ ունեմից» Թագուհի Թովմասյանն այսպես է որակում նախօրեին իր հետ տեղի ունեցածը։ Պնդում է՝ Ազգային ժողովի աշխատակազմը խոչընդոտել է, որ իր գրությունը հասնի գլխավոր դատախազին։ Յոթ էջերի վրա շարադրել էր, թե ինչ ենթադրյալ հանցանքներ է թույլ տվել «Քաղաքացիական պայմանագիր» խմբակցության քարտուղար Արթուր Հովհաննիսյանը ապրիլի 4-ի հանձնաժողովի նիստում, երբ թեժ մթնոլորտում քննարկվում էր Մարդու իրավունքների պաշտպանի թեկնածուի առաջադրման հարցը:Երբ Թովմասյանը պարզել է, որ նամակը չի ելքագրվել, աշխատակազմից, ըստ նրա, պատճառաբանել են. - «Պիտի Ձեզ հանձնաժողովի բլանկ սարքենք, որ Դուք հանձնաժողովի նախագահի բլանկով ուղարկեք, որովհետև եթե հանձնաժողովի բլանկով եք ուղարկում, պիտի հանձնաժողովի բոլոր անդամները քվեարկեն, այսինքն՝ պիտի հիմա «Քաղաքացիական պայմանագիր» խմբակցությանը ես ուղարկեմ, ասեմ՝ այն չորս հոգի պատգամավորները, որոնք իրենց խմբակցությունից են, կողմ քվեարկեք, որ Արթուր Հովհաննիսյանին պատժեն։ Տավտալոգիա»։Յոթ հոգանոց հանձնաժողովում ՔՊ-ն մեծամասնություն ունի։ Մեկ տարի յոթ ամիս հենց հանձնաժողովի ձևաթղթով է մարդու իրավունքների խախտումների մասին իր գրությունները Թովմասյանն ուղարկել պետական կառույցներին, ու ոչ մեկը քվեարկության արդյունքներ իրենից չի պահանջել։ Կարծում է՝ սա քաղաքական հրահանգ է, այլապես աշխատակազմը ինչո՞ւ պիտի մտներ բովանդակության մեջ, թե ում է առնչվում ելքագրվող նամակը։«Իմ իրավունքները որպես հանձնաժողովի նախագահի՝ չեմ կարողացել իրացնել, այսինքն՝ իմ ահազանգը որպես հանձնաժողովի նախագահ եմ ես հնչեցնում, որովհետև ես չկարողացա նիստը վարել այնպես, որ մարդիկ չվիրավորեն որևէ մեկին, հատկապես ընդդիմադիր թեկնածուին։ Եվ այս մասով ես ներկայացրել եմ մի շարք հանցագործություններ ու մի շարք օրինախախտումներ։Ազգային ժողովի աշխատակազմը ապաքաղաքական մարմին է, այսինքն՝ նրանք չպիտի մտնեն բովանդակության մեջ, տեսնեն՝ Արթուր Հովհաննիսյանին է առնչվում, ասեն՝ վայ, էս խնդիր է, մի հատ տեսնենք՝ ինչ խնդիր կարող ենք սարքել, որ չգնա այս դիմումը», - պնդում է ընդդիմադիր պատգամավորը։ԱԺ-ից հերքում են, թե աշխատակազմը փորձել է խոչընդոտել Թովմասյանի դիմումի ընթացքը։ Բայց հաղորդակցության վարչության պետ Լաուրա Անտոնյանը չհերքեց, որ մյուս հանձնաժողովականների համաձայնության հարց դրվել է. - «Աշխատակազմի ղեկավարը տիկին Թովմասյանի հետ զրույցում հարցրել է՝ արդյոք հանձնաժողովի մյուս անդամները տեղյակ են և համաձայն են բովանդակության հետ, և ստացել է պատասխան, որ ոչ, դա իմ անունից եմ ես պատրաստվում ուղարկել, նրան ուղղակի խորհուրդ է տրվել, որ այդ դեպքում պետք է ուղարկել հանձնաժողովի նախագահի բլանկով»։«Ազատության» հարցին, թե աշխատակազմը մյուս հանձնաժողովների դեպքում նույն նախանձախնդրությունը դրսևորո՞ւմ է, Անտոնյանը արձագանքեց. - «Պարոն Առաքելյանը նոր է դարձել աշխատազմի ղեկավար, ու միգուցե նախորդ աշխատակազմերի ղեկավարները նպատակահարմար չեն գտել նման նյուանսին ուշադրություն դարձնել»։ԱԺ աշխատակազմի ղեկավարն այժմ Դավիթ Առաքելյանն է. նա խորհրդարանի խոսնակ Ալեն Սիմոնյանի օգնականն էր, հենց նրան նախագահի լիազորությունները մի կարճ շրջան կատարած Սիմոնյանը նշանակեց նախագահի աշխատակազմի ղեկավար, հիմա էլ Առաքելյանն ԱԺ-ում է նույն պաշտոնը զբաղեցնում։«Քաղաքացիական պայմանագիր» խմբակցության քարտուղար Արթուր Հովհաննիսյանը հրաժարվեց մեկնաբանել իր մասին Թագուհի Թովմասյանի հայտարարությունները։Վահե Հակոբյանի՝ իշխանականների նախաձեռնած պաշտոնանկությունից հետո Թագուհի Թովմասյանը միակ ընդդիմադիրն է, որ շարունակում է մշտական հանձնաժողով ղեկավարել։ Իշխանական պատգամավոր Հովիկ Աղազարյանը այժմ համախոհներ է փնտրում նրան պաշտոնանկ անելու համար։ Յոթ հոգու աջակցություն ունի, երեքին էլ գտավ, ասում է՝ խմբակցության նիստում հարցը կբարձրացնի. - «Այո, այդպիսի տրամադրություն կա»։Իր կուսակից Արթուր Հովհաննիսյանի արտահայտությունները, Հովիկ Աղազարյանը ինչպես ասաց, մի երկու level (մակարդակ) ցածր էին օմբուդսմենի ընդդիմադիր թեկնածու Էդգար Ղազարյանի ու Թագուհի Թովմասյանի մտքերից։ Մինչ ընդդիմադիր Թովմասյանը իշխանական Հովհաննիսյանի վարքն է անօրինական համարում, Աղազարյանն ասում է՝ նա իր վրա վերցրեց հարվածը, որ իրավիճակը անկառավարելի չդառնա։«Ինքը և պարոն Էդգար Ղազարյանը պլանավորած եկել էին մշակված սադրանքի, և ինքն այդ ամեն ինչը գրեթե հասցնում էր այն նպատակին, որ իրենք հետապնդում էին, բայց բարեբախտաբար և նաև ի շնորհիվ խմբակցության ղեկավար Արթուր Հովհաննիսյանի դա տեղի չունեցավ», - նկատեց Աղազարյանը։Թագուհի Թովմասյանը կարծում է՝ հանձնաժողովի նիստին իշխանականները հենց այդ ծրագրերով էին եկել, որ թերություններ գտնեին՝ բարձրացնելու համար իր պաշտոնակության հարցը։«Քսան հոգի միայն սեղանի շուրջ էին նստած, մնացածը միջանցքում էին։ Բոլորը բաղվում էին ու ինձ ասում էին՝ դու չես կարողանում վարել։ Բա որ դուք բոլորդ բղավում եք, ես ո՞ր մեկիդ բերանը պիտի փակեմ։ Պատգամավորին ոչ հարիր վարքագիծ կամ կանոնակարգային ի՞նչ խախտում է թույլ տվել Թագուհի Թովմասյանը, որ իրենք այդ հիմքով… իհարկե, հիմք չկա, իհարկե, դա լինելու է քաղաքական քայլ, եթե նման բան իրականացնեն», - ասաց նա։Թագուհի Թովմասյանի հրապարակային դժգոհություններից հետո օրվա վերջում ընդդիմադիր պատգամավորը տեղեկացրեց՝ Ազգային ժողովը տրամադրել է հանձնաժողովի նախագահի անունով ձևաթուղթ, իշխանական պատգամավորին վերաբերող դիմումը կարողացել է ուղարկել գլխավոր դատախազին։  "
Քաղաքականություն,Վահագն Ալեքսանյանը՝ վերջին իրադարձությունների մասին ," «Ազատություն». - Դուք երեկ մասնակցել եք «Քաղաքացիական պայմանագրի» նիստին՝ վարչապետի գլխավորությամբ, արդյո՞ք քննարկվել են աղմկահարույց վերջին դեպքերը խորհրդարանի խոսնակի մասնակցությամբ, բռնությունը պետաիրավական հանձնաժողովում և մարդու իրավունքների պաշտպանի թեկնածուի շուրջ էդ աղմուկը։Ալեքսանյան. - Տեսեք, հիմնական շեշտը եղել է անվտանգային հարցերի քննարկումը, խոսակցության 95 և ավելի տոկոսը նվիրված է եղել դրան, և փաստացի ժամանակ չի էլ մնացել ինչ-որ ուրիշ հարցեր քննարկելու։«Ազատություն». - Եվ երեք թեման էլ չեք քննարկել։Ալեքսանյան. - Ոչ։«Ազատություն». - Ազգային ժողովի նախագահի ներողության տեքստից հետո էլ չեն հանդարտվել կրքերը։ Արդյո՞ք չպետք է քրեական գործ հարուցվի, հատկապես եթե Սիմոնյանը փաստորեն հրապարակավ խոստովանում է, և դուք էլ արդեն կասկածի տակ չեք դնում եղելությունը։Ալեքսանյան. - Ես չպիտի նման գնահատական տամ։ Հայաստանում կան իրավապահ մարմիններ, ովքեր կարող են այդ գնահատականը տալ։ Չգիտեմ էդ տղան հաղորդում համապատասխան ներկայացրել ա, թե չի ներկայացրել...«Ազատություն». - Դուք կարող եք քաղաքական գնահատական տալ իրավապահների այս դեպքում գուցե անգործությանը, արդեն քանի օր է անցել»Ալեքսանյան. - Չեմ կարող ասել, որովհետև ծանոթ չեմ, տեղյակ չեմ առհասարակ պրոցեսին։ Չգիտեմ, գուցե ինչ-որ մի բան կա, ուղղակի մենք չգիտենք, ու դրա մասին չի հայտարարվել։ Շատ քիչ ա խոսվում էն մասին, որ էդ տղան փաստացի ինքը ուղղակի հասարակ կանադահայ երիտասարդ չի, Դաշնակցության ղեկավար մարմնի ամենաազդեցիկ անդամներից մեկի որդին էր։ Օրինակ, եթե մեր կուսակցության վարչության անդամներից մեկի որդին նման բան աներ, խոսակցության սլաքները մի քիչ բան կլինեին։«Ազատություն». - Իրավապահների գործողության համաչափության մասին, Մհեր Սահակյանին հենց խորհրդարանի շենքից տարան։Ալեքսանյան. - Դե տեսեք, մի դեպքում Ազգային ժողովի պետաիրավական հանձնաժողովի նախագահին, ով ի դեպ ունի խնդիր տեսողության հետ կապված... աչքի վերևի հատվածում առերևույթ ինչ-որ մի գործիքով հարվածի մասին է խոսքը, որից հետո նրա աչքի վրա տեղադրվել է մի քանի կար։ Մյուս դեպքում ես առնվազն նման ծանր հետևանքներ չեմ տեսնում։«Ազատություն». - Ըստ իրավապաշտպանների, առնվազն խուլիգանության հատկանիշները կան՝ ձեռքերը պահել են, որ քթի վրան։Ալեքսանյան. - Ես կարծում եմ, որ դա իրավապահների որոշելիքն ա որպես էդպիսին։ Բայց ես առնվազն գտնում եմ, որ չի կարելի ուղղակի չողջունել իրավապահների գործողությունները Մհեր Սահակյանի պարագայում։«Ազատություն». - Դուք կոռե՞կտ եք համարում, որ Ալեն Սիմոնյանը միայն Հայաստանի Հանրապետության քաղաքացիներից է ներողություն խնդրում։ Ակնարկը պարզ է՝ այդ երիտասարդը Հայաստանի քաղաքացի չէ։ Բայց հայ է։Ալեքսանյան. - Շատ ուրախ ենք մեր բոլոր սփյուռքահայերի Հայաստանում գտնվելու փաստի առթիվ։ Բայց այնուամենայնիվ թույլ տվեք ասել, որ էդ երիտասարդի մասին չեմ հասկանում, թե ինչու մեր մամուլում տեղ չգտան հրապարակումները, որ ինքն էր արել։ Որ էդ միջադեպից մեկ օր առաջ ողջունել էր բռնությունը Մհեր Սահակյանի կողմից Վլադիմիր Վարդանյանի նկատմամբ։ Ողջունել էր այդ բռնությունը՝ գրելով, որ սա առաջին քայլն է։ Իսկ գուցե ինքը գնացել էր երկրորդ քայլն անելո՞ւ։Հարցազրույցն ամբողջությամբ կարող եք դիտել այստեղ.  "
Քաղաքականություն,"Ըստ քաղաքական մեկնաբանի՝ վարչապետը պետք է հստակեցնի, թե ինչ բարելավման մասին է խոսքը Տեղ-Կոռնիձոր հատվածում"," Հանրությունը և քաղաքական ուժերը պետք է պահանջեն մանրամասնել, թե ինչ բարելավման մասին է խոսում վարչապետ Նիկոլ Փաշինյանն՝ անդրադառնալով Տեղ-Կոռնիձոր ճանապարհի գործարկումից հետո առաջացած խնդիրներին, կարծում է քաղաքական մեկնաբան Հակոբ Բադալյանը:Մարտի 30-ին Բաքուն հայտարարեց, թե Լաչինի նոր ճանապարհի շահագործման հետ կապված ադրբեջանական զինուժը վերահսկողության տակ է վերցրել մի շարք բարձունքներ։ Հայաստանի ազգային անվտանգության ծառայությունը նախ հայտարարեց, որ ադրբեջանական ուժերը այդ հատվածի առնվազն 5 կետերում սահմանից 100-ից 300 մետր առաջ են տեղակայվել, ապա մեկ այլ հայտարարությամբ տեղեկացրեց, որ սահմանի ճշգրտման աշխատանքների արդյունքում այդ հատվածում իրավիճակը էականորեն բարելավվել է՝ առանց հստակեցնելու, թե ինչի մասին է խոսքը։Մինչ Տեղի բնակիչներն ահազանգում են, որ ադրբեջանցիները ամրանում են իրենց դաշտերում, երեկ կառավարության նիստին վարչապետ Նիկոլ Փաշինյանը, դարձյալ առանց մանրամասներ ներկայացնելու, կրկնեց՝ իրավիճակի որոշ բարելավում կա:«Այս ընթացքում սահմանապահների տեղակայման կետերի ճշգրտման ուղղությամբ աշխատանքներ են տարվել և իրավիճակը որոշակի բարելավվել է, մասնավորապես, 12 կմ-ից 7 կմ-ում տեղակայման կետերը հստակեցված են, 5կմ-ի վերաբերյալ աշխատանքները շարունակվում են», - նշեց Փաշինյանը։Հակոբ Բադալյանն ասում է՝ հստակ չէ, թե այդ ինչ բարելավման մասին է խոսքը:«Հայտնի չէ, թե էդ բարելավումն ինչպիսի մետրերով է չափվում, ինչպիսի դիրքերով է չափվում, էս տեսանկյունից իհարկե ակնհայտ է, համենայն դեպս, դա դարձյալ դատելով Հայաստանի վարչապետի հայտարարությունից, որ պրոցեսը շարունակվում է, և ես կարող եմ ենթադրել նաև, որ այս պրոցեսը ներկայիս փուլում մաս է կազմում ավելի լայն համատեքստում տեղի ունեցող քննարկումների կապված ընդհանրապես ռեգիոնալ հաղորդումների ապաշրջափակման էդ հայտնի օրակարգի հետ։ Ինչու եմ այդ ենթադրությունն անում, որովհետև հատկանշական էր, որ Տեղ-Կոռնիձորի հատվածում նոր իրավիճակի ֆոնին Հայաստան այցելեց Ռուսաստանի փոխվարչապետ Ալեքսեյ Օվերչուկը, որը հանդիպեց նաև Նիկոլ Փաշինյանի հետ, իսկ մենք գիտենք, որ Օվերչուկը հայ-ադրբեջանական-ռուսական եռակողմ աշխատանքային խմբի Ռուսաստանի ներկայացուցիչն է փոխվարչապետերի մակարդակով, որը 2021 թվականի հունվարի 11-ից ի վեր զբաղվում է ռեգիոնալ հաղորդակցության ուղիների հարցերով», - ասաց Բադալյանը։Քաղաքական մեկնաբանի համոզմամբ՝ հանրությանն այս իրավիճակը պետք է մտահոգի և անորոշ հարցերի վերաբերյալ պետք է հարցադրումներ ուղղվեն պատասխանատու կառույցներին։«Իհարկե, հանրությունը կարող է պոստ ֆակտում առերեսվել անցանկալի իրողությունների հետ, և դրանից հետո արդեն առաջանում է հարց՝ ի՞նչ անել։ Մենք մի քանի օրինակներ ունեցել ենք էս տեսանկյունից, սակայն, մեծ հաշվով, այլ ճանապարհ կարծես թե չկա, քան բոլոր մտահոգությունները արտահայտել, պատկան մարմիններին առաջադրվող հարցադրումների տեսքով։ Այստեղ պետք է նաև շատ նախանձախնդիր լինեն քաղաքական ուժերը՝ հանրային տրամադրությունները և հարցերը բարձրաձայնելու և շատ հստակ ներկայացնելու առումով։ Կարևոր է որպեսզի քաղաքական ուժերը խնդիրներ օրակարգում պահեն շատ սառը հանգիստ, հանդաարտ և շատ կոնկրետ ու առարկայական հարցադրումներով։ Իսկ մենք Հայաստանում ունենք ցանկալի մի չակերտավոր ավանդույթ, երբ ամեն ինչ բերվում է զգայականության դաշտ, զգայականության մակարդակում ամենակոշտ և ամենածայրահեղ արտահայտություններն արվում են իշխանության հասցեին, բայց դրանց քաղաքական էֆեկտիվությունը բացարձակապես զրո է, կամ գրեթե զրո է, և սա ևս խնդիր է արտաքին մարտահրավերներին զուգահեռ», - եզրափակեց Բադալյանը։ "
Քաղաքականություն,"Ըստ Դանիել Իոաննիսյանի՝ ՏԻՄ օրենքը, Ընտրական օրենսգիրքն ու Երևանի մասին օրենքն իրարամերժ կարգավորումներ ունեն"," Երևանի քաղաքապետի՝ մարտի 17-ի հրաժարականից հետո, ավագանին հաջորդ երեքշաբթի քաղաքապետի արտահերթ ընտրություն կանցկացնի։ Ավագանու խմբակցությունները կարող են իրենց կազմից քաղաքապետի թեկնածուների առաջադրել։ Բայց ամենամեծ խմբակցությունը՝ իշխող «Իմ քայլը» չի մասնակցի այդ նիստին, որովհետև իրենց թեկնածուն փոխքաղաքապետ Տիգրան Ավինյանն է, որն ավագանու անդամ չէ, իսկ օրենքը պարտադրում է, որ թեկնածուն ավագանու անդամ լինի։ «Լույս» խմբակցությունը չի պատրաստվում թեկնածու առաջադրել, իսկ «Բարգավաճ Հայաստանը» չի հստակեցրել։Եթե այս պատկերը լիներ որևէ այլ մարզում, ապա կառավարությունը կարող էր ցրել ավագանին։ Դա է ենթադրում Ընտրական օրենսգիրքն ու տեղական ինքնակառավարման մարմինների մասին օրենքը, բայց Երևանի մասին օրենքում այդ կետը բացակայում է։Իրավապաշտպան Դանիել Իոաննիսյանը սա օրենքի բաց է համարում, որից այս պարագայում Երևանի ավագանու իշխող թիմն օգտվում է:«Հայաստանի բոլոր համայնքներում դա այդպես չի, բոլոր համայնքներում, անկախ նրանից, թե ինչու է քաղաքապետի պաշտոնը թափուր, եթե 2-շաբաթյա ժամկետում չի ընտրվում, նշանակում են արտահերթ ընտրություններ, նույնը նաև վերաբերում է Ազգային ժողովին և վարչապետին, բայց ըստ էության, տառացի կարդալու դեպքում չի վերաբերում Երևանին: Ըստ էության, Երևանում տեղական ինքնակառավարման մասին օրենքի մեջ բաց կա», - ասաց իրավապաշտպանը:Ըստ Իոաննիսյանի՝ ՏԻՄ օրենքը, Ընտրական օրենսգիրքն ու Երևանի մասին օրենքն իրարամերժ կարգավորումներ ունեն ավագանու կողմից արտահերթ կարգով համայնքի ղեկավար չընտրելու դեպքում ավագանին ցրելու հարցում:Այն, որ կառավարությունը բոլոր մարզերում պարտավոր է ցրել ավագանին առաջին նիստում համայնքի ղեկավար չընտրելու պարագայում, բայց Երևանի դեպքում օրենքը թույլ է տալիս, որ դա չարվի՝ Երևանի ավագանու «Իմ քայլը» խմբակցության ղեկավար Արմեն Գալջյանը ոչ թե օրենքի բաց, այլ առավելություն է համարում:«Օրենքի բաց նայած ինչն ենք համարում բաց, միգուցե դա բաց չի և առավելություն է, այսինքն, քաղաքային կառավարման տեսանկյունից միգուցե դա ավելի բարենպաստ է, քան հակառակը», - ընդգծեց Գալջյանը: «Արդյո՞ք Երևանի ՏԻՄ ընտրությունների դեպքում օրենքը տարընթերցումների տեղիք է տալիս», - հետաքրքրվեցինք ԿԸՀ նախագահ Վահագն Հովակիմյանից, պատասխանը խուսափողական էր:«Լիազորությունը վերապահել է կառավարությունը կոնկրետ սահմանելու կոնկրետ դեպքերը ու այստեղ մնացած գնահատականները, օրինակ, այս մի արտահերթ ընտրությունները այս մի քաղաքական ուժին են ձեռնտու, դրանք քաղաքական գնահատականներ են: Ես այդ տիրույթ չեմ մտնի», - պատասխանեց Հովակիմյանը:Ընտրությունները կազմակերպող մարմնի ղեկավարին նաև հարցրեցինք՝ անգամ ավագանու իշխող ուժն է ընդունում, որ օրենքը տարընթերցումների տեղիք է տալիս, փորձագետներն էլ դա բաց են համարում, այս դեպքում ԿԸՀ-ն պատրաստվո՞ւմ է հանդես գալ փոփոխությունների առաջարկություններով։ Հովակիմյանն արձագանքեց՝ Ընտրական օրենսգիրքը բարեփոխումների կարիք ունի, ինքն էլ նախ որպես ԱԺ պատգամավոր, հետո արդեն որպես ԿՀԸ նախագահ մասնակցել է նման քննարկումների, բայց այդպես էլ չհստակեցրեց՝ հիմա օրենքում բաց կա՞:«Այո, առաջարկներ կան բարելավել ՏԻՄ օրենքը, Երևան քաղաքում տեղական ինքնակառավարման մասին օրենքի հետ կապված բարեփոխումների անհրաժեշտություն կա, Ընտրական օրենսգրքի հետ կապված բարեփոխումների անհրաժեշտություն կա, բայց կրկնում եմ, ես որպես ԿԸՀ նախագահ կոնկրետ իրավիճակում, բացի առկայության կամ չառկայության մասին, խնդրում եմ, ինձանից պատասխան չակնկալել», - նշեց նա:Երևանի քաղաքապետ Հայկ Մարությանի հրաժարականից հետո, ավագանու իշխող՝ «Իմ քայլը» խմբակցությունը ներկայացրեց քաղաքապետի իրենց թեկնածուին, Հրաչյա Սարգսյանին, որն ավագանու կողմից ընտրվեց։ Իսկ անցած ամիս Սարգսյանի հրաժարականից հետո իշխող թիմն այլևս թեկնածու չառաջադրեց, քաղաքապետին սկսեց փոխարինել առաջին փոխքաղաքապետ Լևոն Հովհաննիսյանը։ԿԸՀ ղեկավարից հետաքրքրվեցինք, օրենքում նշված է, որ այս կարգը գործում է այն դեպքում, երբ քաղաքապետը բացակայում է, բայց այս պարագայում վաղաժամ հրաժարական է եղել, ինչո՞ւ թեկնածուներ չառաջադրվեցին։ ԿԸՀ նախագահ Վահագն Հովակիմյանն ասաց՝ Հայկ Մարությանին ավագանին անվստահություն էր հայտնել, սա է տարբերությունը։«Անվստահություն հայտնելու դեպքում ավագանիները այդ փաստաթղթում միևնույն ժամանակ առաջադրում են քաղաքապետի իրենց թեկնածուն և անվստահության քննարկումն, ըստ էության, վերածվում է նոր քաղաքապետի թեկնածության քննարկման, և երբ որ քվեարկությամբ նոր քաղաքապետն ընտրվում է, ստացվում է, որ նախորդներին անվստահություն հայտնեցին, իսկ այս դեպքում քաղաքապետը հրաժարական է տվել և արդեն տեղական ինքնակառավարման մասին օրենքով արդեն իրավունքի ուժով առաջին տեղակալը պաշտոնակատար է, վերջ», - ասաց Հովակիմյանը:Երևանի հերթական ընտրությունները նախատեսված է անցկացնել այս աշնանը, ու թեև մի քանի ամիս է մնացել, բայց իշխող թիմը չի բացառում նաև արտահերթի տարբերակը։   "
Քաղաքականություն,"«ԱԺ-ում փողոցային վարքագիծ էր, ՔՊ-ն իրեն վատ է պահում». իրավապաշտպան"," Երեկվա նիստը, երբ իշխանականները սպառնում ու ծաղրում էին ընդդիմության օմբուդսմենի թեկնածու Էդգար Ղազարյանին, անհետևանք չի մնա, խոստանում է Մարդու իրավունքների պաշտպանության հանձնաժոնախագահ Թագուհի Թովմասյանը։«Առաջին քայլը, որ արվելու է, պետք է գլխավոր դատախազին գրություն ուղարկենք և պահանջենք քրեաիրավական բնույթի գնահատական», - նշեց Թագուհի Թովմասյանը:Մարդու իրավունքների պաշտպանության հանձնաժողովը երեկ քննարկում էր օմբուդսմենի առաջադրման հարցը։ Ընդդիմության թեկնածուի քննարկման ժամանակ նիստը թեժացավ, երբ նա իր ելույթում գործող իշխանությանը հանցավոր ռեժիմ անվանեց, քննադատեց Թուրքիայի և Ադրբեջանի հետ համագործակցության համար։Իշխող խմբակցության պատգամավորները զայրացան, քարտուղար Արթուր Հովհաննիսյանն անցավ սպառնալիքների. - «Լեզուդ կկտեմ մի հատ էլ տենց խոսաս, մեր ժողովրդին մեկը բան ասաց լեզուն կկտրեմ, ականջներն էլ հետը»:«Արթուր Հովհաննիսյանի արարքներում կար հանցակազմ, և նա պիտի պատժվի, որովհետև այն սպառնալիքները, որոնք նա անթաքույց հնչեցնում էր պատգամավորների ներկայությամբ թեկնածուի հասցեին, այդ թվում և իմ հասցեին, նա պետք է պատժվի», - ասաց Թովմասյանը:Էդգար Ղազարյանը լուռ լսում էր, երբեմն ռեպլիկներով արձագանքում՝ իշխանականների պահվածքը որակելով անհավասարակշիռ, խուլիգանական։Հանձնաժողովի նախագահ Թագուհի Թովմասյանին չէր հաջողվում լռեցնել իշխանականների և այդպես էլ բովանդակային քննարկում չեղավ. - «Թարգմանելու եմ և ուղարկելու եմ սղագրությունը այդ հանձնաժողովի նիստի, որպեսզի հասկանան, թե ժողովրդավարական Հայաստանում մարդու իրավունքների պաշտպանի պաշտոնում ինչ մթնոլորտում է առաջադրվում իշխանության թեկնածուն կամ ինչ մթնոլորտում է մերժվում ընդդիմության թեկնածուն»:Բացի դրանից ընդդիմադիր խմբակցությունները քննարկում են էթիկայի հանձնաժողով ստեղծելու հարցը։ Նախաձեռնության համար ընդդիմադիրների ձայները բավարար են, բայց որ հաստատվի նիստով, անհրաժեշտ են «Քաղաքացիական պայմանագրի» ձայները։ Ընդդիմադիր պատգամավորը կասկածում է, որ կհաջողվի։«Իրենք կարող են քվեարկել ստեղծել և կարող են չստեղծել, և երկրորդր՝ էթիկայի հանձնաժողովի ձևավորումից հետո էլի պատիժ որպես այդպիսին չի լինելու», - նշեց Թովմասյանը:Իշխանական պատգամավոր Հովիկ Աղազարյանը, որ նույնպես մասնակցում էր այդ նիստին, դեմ չէ, որ դիմեն իրավապահներին։ Բայց Թագուհի Թովմասյանին ու Էդգար Ղազարյանին է մեղադրում նիստի տապալման համար։«Արթուրը, փաստորեն, իր վրա վերցրեց հարվածը և կանխեց հնարավոր անցանկալի ընթացքը», - ասաց Աղազարյանը:Իշխանության ներկայացուցիչը զարմանում է, որ թիմակցի խոսքերը սպառնալիք են ընկալում. - «Իհարկե, դա սպառնալիք չի, ուղիղ իմաստով սպառնալի չի: Պապան էլ, որ ջղայնանում է երեխայի վրա, ասում է՝ լեզուդ կկտրեմ, հո չի ասում՝ հեսա կբերեմ դանակը, կսրեմ մի հատ, հետո լեզուդ կկտրեմ: Այսինքն՝ նենց կանեմ, որ ձենդ կկտրես, որպեսզի հիմար-հիմար բաներ չասես, էդ իմաստով է»:Իրավապաշտպան Ժաննա Ալեքսանյանն էլ ասաց. - «ՔՊ-ն շատ վատ է իրեն պահում, բացահայտ անամոթությամբ է զբաղված»:Ալեքսանյանը ակնկալիք չունի, որ Գլխավոր դատախազությունն այս գործին ընթացք կտա։ Իշխանականների արձագանքը ընդդիմության թեկնածուին համարժեք չէր, կարծում է Ալեքսանյանը։«Դա պատգամավորի, խմբակցության քարտուղարի վարքագիծ չէ, դա փողոցային վարքագիծ է, կներեք, ես չեմ կարող այս բառերը չասել: Սա մի խայտառակ իրավիճակ էր՝ անամոթության բոլոր դրսևորումներով, և իրենք իրենց դեմ են անում այդ ամեն ինչը: Դա ինչ ազդեցություն է ունենում հանրության վրա, մենք տեսնում ենք», - ասաց նա:Իրավապաշտպանի կարծիքով՝ ճիշտ կլիներ, որ իշխանության մարդու իրավունքների պաշտպանի թեկնածուն հրաժարվեր այդ մթնոլորտում շարունակվող քննարկումից. - «Կարծում եմ, վստահ եմ՝ թեկնածուն, Անահիտ Մանասյանը, տեսել է՝ ինչպես են նվաստացնում Էդգար Ղազարյանին և պետք է հրաժարվեր ելույթ ունենալ այդ օրը, այդ մթնոլորտում: Ցանկացած մեկը պետք է այդպես իրեն պահեր, չընդուներ այդ իրավիճակը, պայմաններ ստեղծեին հավասար երկու թեկնածուների համար»:«Քաղաքացիական պայմանագրի» քարտուղարը «Ֆեյսբուք»-ում այսօր գրառում է արել ու կրկնել Էդգար Ղազարյանի հասցեին նույն որակումները։ Նրան ու հանձնաժողովի նախագահին է մեղադրել կատարվածի համար։  "
Քաղաքականություն,ՀԿ-ները ՔՊ-ից պահանջում են Ալեն Սիմոնյանի վարքը քննել ԱԺ էթիկայի հանձնաժողովում," Իշխող խմբակցությունը չի քննարկում Ալեն Սիմոնյանի պաշտոնանկության հարց, ԱԺ-ի նախագահի մասնակցությամբ միջադեպն անգամ «Քաղաքացիական պայմանագրի» ղեկավար մարմնի՝ վարչության երեկվա նիստում չի քննարկվել, վստահեցնում էր վարչության անդամներից Վահագն Ալեքսանյանը։Ալեն Սիմոնյանը օրեր շարունակ ուղիղ չի հերքել գլխավոր մեղադրանքը, որ իրեն դավաճան անվանելու համար թքել է դաշնակցական սփյուռքահայ տղամարդու դեմքին։Ընտրված իշխանություններին վիրավորելու իրավունք, այս օրերին հակադարձում էր Սիմոնյանը, ոչ մեկը չունի։«Քաղաքացիական պայմանագրի» վարչության երեկվա նիստը վարել է վարչապետ Փաշինյանը։ Նիստից հետո տարածված հաղորդագրությունում չկար խոսք, թե մեծ աղմուկ բարձրացրած հարցն օրակարգային էր։News.am-ը հաղորդեց, որ Ալեն Սիմոնյանը երեկ գրասենյակից հեռացել է Նիկոլ Փաշինյանից շուտ՝ չսպասելով նիստի ավարտին։«Եթե նայեք մեր օրակարգը, կհասկանաք, որ նիստը հրավիրված էր կուսակցական հարցերի քննարկման համար որպես այդպիսին, բայց եթե նույնիսկ քաղաքական թեմաներ քննարկվեին, ապա առաջինը կլիներ Ազգային ժողովի պետաիրավական հանձնաժողովի նախագահի վրա խուլիգանական հարձակումը Ազգային ժողովի ընդդիմադիր պատգամավորի կողմից և դրան հաջորդած, ընդհուպ մինչև մահվան սպառնալիքով տարատեսակ սադրանքները ընդդիմադիր գործիչների կողմից, և ինչու ոչ նաև նրանց հետևանքները, որոնցից մեկի մասին Դուք եք նշում», - ասաց Ալեքսանյանը։Իշխող խմբակցության պատգամավորներից Վիգեն Խաչատրյանը տեղեկացրեց՝ Սիմոնյանի պաշտոնանկության հարց իրենց օրակարգում չկա։ Խորհրդարանի խոսնակի մասնակցությամբ միջադեպը որակելով «ազգային խայտառակություն»՝ երեկ առաջին նախագահ Տեր-Պետրոսյանն էր իշխող ուժին կոչ արել ԱԺ նախագահին պաշտոնանկ անել։Այսօր էլ մի շարք հասարակական կազմակերպություններ, դատապարտելով ԱԺ նախագահի պահվածքը, իշխող մեծամասնությունից պահանջեցին Սիմոնյանի վարքը քննել ԱԺ էթիկայի հանձնաժողովում, նաև դիտարկել նրան պատասխանատվության ենթարկելու հարցը։Հայտարարությունը ստորագրած «Թրանսփարենսի ինթերնեյշընըլ» հակակոռուպցիոն կենտրոնի գործադիր տնօրեն Սոնա Այվազյանն ասում է՝ փոխանակ պաշտպանելու իրենց գործընկերոջը, իշխանականները պետք է արձագանքելու քաջություն ունենան։«Իրենք հաճախ են սիրում կրկնել, որ իրենք ընտրվել են, ժողովուրդն իրենց վստահություն է տվել, վստահաբար ժողովուրդն իրենց վստահության քվեն չի տվել մարդկանց երեսին թքելու համար», - նշեց նա։Էթիկայի հանձնաժողովը ստեղծվում է Ազգային ժողովի որոշմամբ։ Սա նշանակում է, որ ամեն ինչ իշխանության ձեռքում է՝ այն կստեղծվի, եթե քվորում լինի, ու դրան կողմ քվեարկի նիստին մասնակցող պատգամավորների մեծամասնությունը:ՔՊ-ից Վահագն Ալեքսանյանը չբացառեց, որ հ/կ-ների պահանջը կդառնա քննարկման առարկա, այնուհանդերձ, իշխող ուժը նրանցից էլ ակնկալիք ունի. - «Մի ուրիշ հասարակական կազմակերպություն էլ, որն, ի դեպ, առաջադրել էր ՄԻՊ թեկնածու, Ազգային ժողովի դարպասների դիմաց երեկ, իրենց բառերով ասած, «նիկոլականների» մարմինները ծառերից գլխիվայր կախելու կոչ էր անում։ Կարծում եմ, որ իրականում մենք գործ ունենք շատ մեծ հիբրիդային տեռորի հետ։ Շատ մեծ հույս ունեմ, որ հասարակական կազմակերպությունները և հանրային քաղաքական գործիչները, ովքեր չեն վճարվում այդ հանրային գործունեության համար տարբեր քաղաքական ուժերի կողմից, իրականում կարձանագրեն փաստացի իրողությունը, որը կա»։«Թրանսփարենսիի» գործադիր տնօրենը Վահագն Ալեքսանյանի այս հայտարարությունը պատասխանատվությունից խուսափել է որակում. - «Ղեկավարող քաղաքական ուժը բոլոր դեպքերում պետք է ուշադիր լինի ցանկացած քաղաքացիական արձագանքների նկատմամբ, և ես հասկանում եմ, որ Ալեն Սիմոնյանի կատարած արարքը բավական տգեղ է նաև նրանց աչքերով, և չկարողանալ արդարացնել, բացատրել, նրանք փորձում են պարզապես շեղել ուշադրությունը և ուրիշ դեպքեր մեջբերելով՝ փորձել խուսափել այդ պատասխանատվությունից»։«Հայաստան» ու «Պատիվ ունեմ» խմբակցություններն էլ հնարավոր է բարձրացնեն էթիկայի հանձնաժողովի ձևավորման հարց, ասաց մարդու իրավունքների պաշտպանության հանձնաժողովի նախագահ, «Պատիվ ունեմից» Թագուհի Թովմասյանը։«Հիմա եթե մենք նախաձեռնենք այդ պրոցեսը, այսպես թե այնպես ձախողելու է, եթե իշխանությունը չուզի։ Դրա համար մենք այդ նպատակահարմարությունը քննարկում ենք», - նշեց նա։Հասարակական կազմակերպությունները, որ խուլիգանության հանցակազմ են տեսնում, կարծում են՝ իրավապահներն էլ պետք է զբաղվեն տեղի ունեցածով։ Չնայած դեպքից երեք օր է անցել՝ դատախազությունից տեղեկացրին՝ նախաձեռնված վարույթ չկա։Թեև ոչ իրավապահները, ոչ իշխանությունը չի շտապում Ալեն Սիմոնյանի մասնակցությամբ դեպքով զբաղվել, բայց ՔՊ-ում էլ կան մարդիկ, մասնավորապես, պատգամավոր Վիգեն Խաչատրյանը, որ կարծում է՝ կուսակցության ղեկավար մարմինը պետք է միջադեպը քննարկի, ասի, որ պաշտոնյաները պետք է զուսպ լինեն։Խաչատրյանը համոզված է՝ դաշնակցական տղամարդու ու ԱԺ նախագահի կիրակնօրյա միջադեպը կազմակերպված սադրանք էր՝ Սիմոնյանին հունից հանելու համար, բայց նրա արձագանքն էլ է սխալ համարում. - «Ես չեմ կարծում, որ սա պաշտոնանկության հարց է, պիտի, ինձ թվում է, գնահատական տրվի ընկերական, որ դա չպիտի արվի։ Ես կարող եմ իմ օրինակով ասել. մենք հայրենիքի փրկության մի հատ պաշտոնի մոլուցքով ապրող մարդ ունենք Հայաստանում, վերջինիս տիկինը վերջերս կողքովս անցնելուց ասաց՝ դավաճան։ Զգում եմ էլի։ Ասացի՝ շնորհակալություն տիկին, կարող էիք իձիոտ ասեիք։ Ի՞նչ ասես, հիմա պիտի համբերենք կամ հումորով պիտի վերաբերվենք»։Քիչ առաջ «Իրազեկ քաղաքացիների միավորումը» հանցագործության հաղորդում ներկայացրեց գլխավոր դատախազին։ Պահանջում են խուլիգանության հոդվածով վարույթ նախաձեռնել քաղաքացու դեմքին ենթադրաբար թքելու, իսկ պաշտոնատար անձի կողմից լիազորությունների չարաշահման հոդվածով՝ քննելու դաշնակցականին առևերևույթ ապօրինի բերման ենթարկելու հանգամանքը։  "
Քաղաքականություն,Առաջին նախագահը պնդում է՝ ԱԺ խոսնակը պետք է պաշտոնանկ արվի," Հայաստանի առաջին նախագահ Լևոն Տեր-Պետրոսյանը պնդում է՝ Ազգային ժողովը պարտավոր է նախաձեռնել Ալեն Սիմոնյանի պաշտոնանկությունը:«Ես ամենևին չեմ չափազանցում, նրա արարքը մեր պետականության վարկին հասցված ամենամեծ վնասն է, ինչը հնարավոր է վերացնել միայն վերջինիս պաշտոնազրկման գնով։ Սա է միջազգային հանրության առջև մեր ժողովրդի պատիվը վերականգնելու միակ ելքը», - գրում է առաջին նախագահը ilur.am-ում հրապարակած հոդվածում:«Որքան էլ փորձեցի ինձ զսպել, այնուամենայնիվ չկարողացա չանդրադառնալ երկու օր առաջ տեղի ունեցած զազրելի միջադեպին։ Մի երիտասարդ փողոցում տեսնելով թիկնապահներով շրջապատված ՀՀ Ազգային Ժողովի նախագահ Ալեն Սիմոնյանին, նրան բարձրաձայն անվանել է «դավաճան»։ Սիմոնյանը, հանգիստ ճեղքելով թիկնապահների շղթան, «հուշիկ քայլերով» մոտեցել է երիտասարդին ու լիաբերան թքել նրա երեսին, ինչն, ի դեպ, նա հպարտությամբ հաստատել է դեպքից հետո տված իր պարզաբանումներում», - մանրամասնում է Տեր-Պետրոսյանը:«Թքել բառը (բացառությամբ բժշկության բնագավառի) ինքնին գռեհկաբանություն է և միանգամայն արգահատելի, երբ այն օգտագործվում է անգամ կենցաղային վեճերի պարագայում։ Բայց երբ այն հնչում է պետական բարձրագույն պաշտոնյաներից մեկի շուրթերից, առավելևս երբ նրա կողմից վերածվում է կոնկրետ գործողության, ապա դա արդեն պետության վերջն է։

Ինչ վերաբերում է դավաճան բառին, ապա այն ոչ թե կենցաղային հայհոյանք կամ անձնական վիրավորանք է, այլ զուտ քաղաքական գնահատական, որին պետք է հակադարձվի ոչ թե գռեհիկ խոսքը կամ թուքը, այլ կոռեկտ և հիմնավոր պատասխանը, մանավանդ որ իշխանությունները տիրապետում են տեղեկատվության և պրոպագանդայի անսահմանափակ միջոցների:Աշխարհում չի եղել քիչ թե շատ դեմոկրատական որևէ պետության ղեկավար, որին իր քաղաքական հակառակորդները դավաճանի պիտակը չեն փակցրել», - ընդգծում է առաջին նախագահը՝ բերելով, մասնավորապես, ԱՄՆ-ի ականավոր նախագահներ Ռուզվելտի, Տրումենի և Քլիթոնի օրինակները. - «Նրանցից ոչ ոք իրեն դավաճան պիտակավորողների երեսին չի թքել, այլ անձամբ կամ իրենց համախոհների կողմից հիմնավոր փաստարկումներով հակադարձել են բոլոր նման մեղադրանքներին»։Տեր-Պետրոսյանն «աններելի» է որակում «Հայաստանի առաջնային մանդատով օժտված միակ ատյանի ղեկավար տխրահռչակ Ալեն Սիմոնյանի» արարքը և պնդում՝ դա սոսկ բառ չէ, այլ «դրա տակ ենթադրվում է, որ Ազգային ժողովը, և, առաջին հերթին, վերջինիս «Քաղաքացիական պայմանագիր» խմբակցությունը, ժողովրդի առջև իր վարկը վերջնականապես չկորցնելու համար պարտավոր է նախաձեռնել Ալեն Սիմոնյանի պաշտոնանկության հարցը»:Առաջին նախագահը կոչ է անում «ողջ հասարակությանը, քաղաքական ուժերին՝ միանալ այս նախաձեռնությանը, ընդ որում ոչ ամենևին զանգվածային միջոցառումների, ցույցերի, երթերի, այլ զուտ իրավական միջոցներով»։     "
Քաղաքականություն,ԱԺ հանձնաժողովն այսօր քննարկում է ՄԻՊ թեկնածուի հարցը," Ազգային ժողովի մարդու իրավունքների պաշտպանության և հանրային հարցերի հանձնաժողովն այսօր արտահերթ նիստում կքննարկի Հայաստանի մարդու իրավունքների պաշտպանի թեկնածուի առաջադրման հարցը:«Օրակարգում ունենք մեկ հարց՝ Հայաստանի Հանրապետության մարդու իրավունքների պաշտպանի թեկնածուի առաջադրումը և ընտրությունը հանձնաժողովում: Մենք կլսենք երկու թենածուներին, որոնց ներկայացրել է և՛ ընդդիմությունը, և՛ իշխանությունը», - «Ազատության» հետ զրույցում ասաց խորհրդարանական հանձնաժողովի նախագահ Թագուհի Թովմասյանը՝ հիշեցնելով. - «Ընդդիմադիր երկու խմբակցությունները առաջադրել են Էդգար Ղազարյանի թեկնածությունը, իշխանական «Քաղաքացիական պայմանագիր» խմբակցությունը առաջադրել է գլխավոր դատախազի տեղակալի՝ Անահիտ Մանասյանի թեկնածությունը որպես մարդու իրավունքների պաշտպան»:«Մենք կլսենք երկուսին էլ և հանձնաժողովի անդամների քվեարկությամբ կհաստատենք նրանցից մեկի թեկնածությունը, որը արդեն կքննարկվի լիագումար նիստերի դահլիճում՝ մյուս շաբաթ մեկնարկելիք քառօրյայի շրջանակներում, և վերջապես, հույս ունենամ, որ կունենանք նոր օմբուդսմեն», - նշեց Թովմասյանը:Հանձնաժողովը 7 անդամ ունի, նրանցից 4-ը իշխանական են:Օմբուդսմենի պաշտոնը թափուր է գրեթե երեք ամիս: Նախկին պաշտպանն անսպասելի հրաժարական տվեց հունվարին, և խորհրդարանական մեծամասնությունն ամիսներ շարունակ թեկնածու չէր գտնում, մոտ մեկ շաբաթ առաջ հայտարարեցին, որ առաջադրում են Անահիտ Մանասյանի թեկնածությունը:34-ամյա Մանասյանը մասնագիտությամբ իրավաբան է, Դատախազությունում աշխատանքի է անցել ընդամենը չորս ամիս առաջ, աշխատել է նաև Սահմանադրական դատարանում, եղել է դատարանի նախկին նախագահի խորհրդականը:Սահմանադրական դատարանի աշխատակազմի նախկին ղեկավար 47-ամյա Էդգար Ղազարյանը մարդու իրավունքների պաշտպանի՝ խորհրդարանական ընդդիմության միասնական թեկնածուն է: Ղազարյանը դեռ 1990-ականներից քաղաքական տարբեր պաշտոններ է զբաղեցրել, ՍԴ աշխատակազմը ղեկավարելուց առաջ եղել է Լեհաստանում Հայաստանի դեսպանը, նաև՝ Վայոց ձորի մարզպետը: Վերջին տարիներին նա իշխանության կոշտ քննադատն է:    "
Քաղաքականություն,"Ռուբինյան. Քանի դեռ Հռոմի ստատուտի վավերացումն ԱԺ օրակարգում ընդգրկված չէ, անիմաստ է հարցը քննարկելը "," Հռոմի ստատուտի վավերացման գործընթացը սկսվել է անցած դեկտեմբերին, այսինքն՝ դա որևէ կապ չուներ Միջազգային քրեական դատարանի հետագայում ընդունած որոշումների հետ: Այս մասին ասաց Ազգային ժողովի փոխնախագահ Ռուբեն Ռուբինյանը՝ «Ազատության» «Կիրակնօրյա վերլուծական Հրայր Թամրազյանի հետ» հաղորդման եթերում անդրադառնալով Հայաստանի Սահմանադրական դատարանի վերջերս կայացրած որոշմանը և Ռուսաստանից հնչող նախազգուշացումներին:«Սահմանադրական դատարանը Սահմանադրությանը չհակասող համարեց Միջազգային քրեական դատարանի կանոնագիրքը՝ ճանապարհ բացելով այն խորհրդարանում վավերացնելու համար: Ռուսաստանը խիստ նախազգուշացրել է լուրջ հետևանքների մասին, կարելի է ասել՝ սպառնացել է: Ի՞նչ որոշում կընդունի Հայաստանի խորհրդարանը: {Վավերացման} դեպքում փակվում է Ռուսաստանի նախագահի մուտքը Հայաստան: Անձամբ Դուք և խմբակցությունը ի՞նչ եք մտածում այս առթիվ», - այս հարցին ի պատասխան՝ Ռուբինյանը նաև ընդգծեց. - «Այս պահի դրությամբ տեղի է ունեցել հետևյալը՝ Սահմանադրական դատարանը այն համարել է Սահմանադրությանը չհակասող, բայց տվյալ հարցը խորհրդարանի օրակարգում ընդգրկված չէ, և քանի դեռ ընդգրկված չէ, չեմ կարծում, որ իմաստ ունի դա քննարկելը»:Ինչ վերաբերում է ռուսական արձագանքին, որևէ պաշտոնական զգուշացում, ըստ ԱԺ փոխնախագահի, հրապարակայնորեն չի հնչել. - «Որքանով տեղյակ եմ՝ ինչ-որ լրատվամիջոց ինչ-որ անանուն աղբյուրներ էր մատնանշել: Մենք մինչև այս պահը Ռուսաստանից ընդամենը ունենք պաշտոնական մակարդակով այս հարցին անդրադարձ Ռուսաստանի ԱԳՆ խոսնակի շուրթերով հնչեցված, որում ասված է, որ Հայաստանն ու Ռուսաստանը այս հարցին կանդրադառնան դաշնակցային տրամաբանության մեջ, ինչը նորմալ է»:Խորհրդարանական մեծամասնության պատգամավոր Գագիկ Մելքոնյանի հայտարարության առնչությամբ, որ եթե Վլադիմիր Պուտինը գա Հայաստան, ապա պետք է ձերբակալվի, Ռուբեն Ռուբինյանն ասաց. «Գագիկ Մելքոնյանի խոսքերն իրենն են, իր անձնական կարծիքն են և չեն արտահայտում «Քաղաքացիական պայմանագիր» խմբակցության դիրքորոշումը: Պետք է ասեմ՝ ընդհանրապես, գուցե կան երկրներ, որտեղ ցանկացած պատգամավորի ասած ընկալվում է որպես պաշտոնական դիրքորոշում, որովհետև այդ երկրներն աչքի չեն ընկնում բազմակարծությամբ, Հայաստանը այդ երկրներից չէ, և տարբեր պատգամավորներ տարբեր ուժերից գուցե տարբեր հարցերով կարող են հակադիր կարծիքներ հայտնել: Սա այդ հարցերից մեկն է, այսինքն՝ Գագիկ Մելքոնյանի արտահայտած կարծիքը «Քաղաքացիական պայմանագիր» խմբակցության դիրքորոշումը չէ»:Հարցին՝ ի վերջո, Հայաստանը կվավերացնի՞ Հռոմի ստատուտը, Ռուբեն Ռուբինյանն արձագանքեց. - «Ինչպես արդեն ասացի, Սահմանադրական դատարանը նոր է տվել իր եզրակացությունը, և վավերացման հարցը չի հասել խորհրդարան, կհասնի՝ կքննարկենք»:     "
Քաղաքականություն,Ընդդիմադիր պատգամավորը երեք օր ճաղերի հետևում անցկացրեց իշխանականին հարվածելու համար," «Հայաստան» խմբակցության պատգամավոր Մհեր Սահակյանն ազատ արձակվեց։ Երեք օր անցկացրեց ճաղերի հետևում՝ Ազգային ժողովում իշխանական պատգամավոր Վլադիմիր Վարդանյանին բռունցքով հարվածելու համար։


Միջադեպը տեղի էր ունեցել Վարդանյանի ղեկավարած Պետաիրավական հանձնաժողովի փակ նիստում անցած ուրբաթ։ Թեև կուսակիցները հայտարարում են, թե մերժում են բռնությունը, բայց բռնության համար ձերբակալված պատգամավորին այսօր ծափերով ողջունեցին։ Ծափեր հնչեցին նաև, երբ պատգամավորը սկսեց նկարագրել հարվածը։«Դիմեցի անհրաժեշտ պաշտպանության և մեկ անգամ հարվածեցի նրան», - ասում էր պատգամավորը։Սահակյանը չի կարողացել զսպել իրեն ու բռնության է անցել, երբ, իր խոսքով, Վարդանյանը ոտքի է կանգնել ու իր ուղղությամբ քայլել. - «Ես դիմել եմ անհրաժեշտ պաշտպանության։ Եթե վարույթ իրականացնող մարմինը կգնահատի, որ ես այդ սահմանն անցել եմ, պատրաստ եմ պատասխան տալ»։

Իշխանական Վարդանյանի խոսքով՝ ինքը չի մոտեցել Մհեր Սահակյանին, միայն սաստել է, որ էմոցիաները մի կողմ թողնեն ու վերադառնան քննարկման բուն թեմային։

«Ես քայլ դեպի պատգամավոր Սահակյանը չեմ կատարել և չէի էլ կարող կատարել», - նշում է Վարդանյանը։Հարվածից Վարդանյանի հոնքն էր վնասվել։ Միջադեպից անմիջապես հետո իշխանականները ահազանգել էին իրավապահներին, Մհեր Սահակյանին խորհրդարանից էին ոստիկանները բերման ենթարկել։

Արդյոք դատախազությունը կգնա պատգամավորի հետևից ու նրան անձեռնմխելիությունից զրկելու, մեղադրանք առաջադրելու միջնորդություն կներկայացնի՝ հստակ չէ։ Դատախազությունից դեռ չեն մեկնաբանում։ Պատգամավորը խնդիր չի տեսնում, եթե նույնիսկ այդպես ընթանա գործը։

«Բարի ճանապարհ իրենց», - նետեց Մհեր Սահակյանը։
Միջադեպից հետո քրեական վարույթ էր հարուցվել խուլիգանության հոդվածի ամենածանր դրույթով, որը նախատեսում է չորսից ութ տարվա ազատազրկում։ Եթե ամեն դեպքում դատախազությունը որոշի միջնորդել, իշխող խմակցությունում կո՞ղմ են, որ Սահակյանը զրկվի պատգամավորական անձեռնմխելիությունից։Քանի դեռ չկա դատախազության որոշումը, պատասխանել չենք կարող, փոխանցեց պատգամավոր, իշխող կուսակցության վարչության փոխնախագահ Վահագն Ալեքսանյանը. - «Շատ տարօրինակ կլինի, եթե խմբակցությունը դիրքորոշում հայտնի մինչև դատախազության կողմից նման հարց բերելը խորհրդարան»։
«Հայաստան» խմբակցությունում պատրա՞ստ են քննարկել թիմակցի վարքագիծը, դատապարտել։ Պատգամավոր Արծվիկ Մինասյանը կարճ պատասխանեց՝ խմբակցությունում քննարկում եղել է, և արդյունքը հայտարարությունն է։

«Մեր վերջին հայտարարությունը խմբակցության մեր ամբողջական դիրքորոշումն է», - նկատեց նա։Հայտարարությամբ նրանք իշխանական պատգամավորին են մեղադրել ագրեսիվ վարքագծի համար, Մհեր Սահակյանի հարվածը որակել ինքնապաշտպանական քայլ։ Նշել են, թե իրենց թիմակցի ձերբակալությունն իրավաչափ չէր, քննչականն էլ հաղորդագրություն է տարածել առանց ընդդիմադիրներին լսելու։ Իսկ «Ազատության» հետ զրույցում ԱԺ իշխանական փոխխոսնակ Ռուբինյանն էր ասել, թե «Հայաստան» խմբակցությունից Արծվիկ Մինասյանն ու Աղվան Վարդանյանը իրեն խոստացել են Սահակյանի հարցը քննարկել։
«Եվ այդ խոսակցության ժամանակ Արծվիկ Մինասյանն ինձ ասաց, որ ինքը հենց այդ միջադեպի ժամանակ Վլադիմիր Վարդանյանին ասել է՝ դու բան մի արա, մենք կպատժենք, և նաև ինձ ասաց, որ իրենք ներքին քննարկում կունենան, և ինքն էլ կարծում է, որ Մհեր Սահակյանը պետք է պատասխանատվություն կրի», - պնդել է Ռուբինյանը։Ըստ Արծվիկ Մինասյանի՝ Ռուբինյանը խեղաթյուրել է իրենց զրույցը, թե կոնկրետ որ հատվածը, չմանրամասնեց։  "
Քաղաքականություն,Հայաստանի և Ադրբեջանի ներկայացուցիչների հանդիպումից հետո էականորեն ավելի լավ իրավիճակ է ստեղծվել դիրքային առումով․ Ռուբինյան," Հայաստանի և Ադրբեջանի ներկայացուցիչների հանդիպումից հետո էականորեն ավելի լավ իրավիճակ է ստեղծվել դիրքային առումով, «Ազատության» հետ զրույցում ասաց Ազգային ժողովի փոխնախագահ Ռուբեն Ռուբինյանն՝ անդրադառնալով անցած շաբաթավերջին Տեղ-Կոռնիձոր հատվածում տեղի ունեցած իրադարձություններին։Ռուբինյանը հիշեցրեց՝ Արցախը Հայաստանին կապող այլընտրանքային ճանապարհն էր գործում, մինչև Կոռնիձորի մոտով անցնող նոր ճանապարհը պատրաստ կլիներ։ Ապրիլի 1-ից այլընտրանքային ճանապարհը դադարեց գործել և գործարկվեց նոր ճանապարհը, և քանի որ, ինչպես ԱԺ փոխնախագահն ասաց, այլընտրանքային ճանապարհը մինչ այս ռուս խաղաղապահների վերահսկողության ներքո էր, սահմանի Տեղ-Կոռնիձոր հատվածում ո՛չ Հայաստանի Հանրապետության կողմից, ո՛չ մյուս կողմից դիրքեր չկային և այդտեղ, բնականաբար, դիրքերի անհրաժեշտություն առաջացավ։ԱԺ փոխնախագահը շարունակեց՝ կար պայմանավորվածություն, որ դրա մի հատվածում երկու կողմերից սահմանապահներ պետք է լինեն, սակայն ի հայտ եկան տարընթերցումներ, որի արդյունքում Ադրբեջանի ներկայացուցիչները հինգ կետում 300-ից 500 մետր ավելի առաջ են տեղակայվել։Վկայակոչելով ԱԱԾ հաղորդագրությունը՝ Ռուբինյանը նշեց, որ Հայաստանի ազգային անվտանգության ծառայության և Ադրբեջանի համապատասխան կառույցի ներկայացուցիչներն այդ հատվածում հանդիպել են, որի արդյունքում վիճակն էականորեն բարելավվել է՝ դիրքային կամ տեղակայման առումով։ Ըստ Ռուբինյանի՝ աշխատանքները շարունակվելու են։Բաքուն մարտի 30-ին հայտարարեց, թե Լաչինի նոր ճանապարհի շահագործման հետ կապված ադրբեջանական զինուժը վերահսկողության տակ է վերցրել մի շարք բարձունքներ, հիմնական ու օժանդակ ճանապարհներ և Լաչինի շրջանի Ջաղազուր և Զաբուխ գյուղերի միջև ընկած տարածքը։ Փաշինյանը, սակայն, նույն օրը, կառավարության նիստի ժամանակ, վստահեցրեց, հայկական դիրքերի որևէ փոփոխություն տեղի չի ունեցել, ընդամենը Հայաստան-Արցախ երթուղու փոփոխություն է կատարվել։Ազգային անվտանգության ծառայությունն ավելի ուշ հայտնեց, որ Հայաստան-Արցախ նոր՝ Կոռնիձոր-Տեղ ճանապարհի գործարկումից հետո ադրբեջանական ուժերը այդ հատվածի առնվազն 5 կետերում սահմանից 100-ից 300 մետր առաջ են տեղակայվել։ Ընդդիմությունն իշխանությանը մեղադրեց Ադրբեջանի ԶՈՒ-ի հերթական առաջխաղացումը չկանխելու համար։   "
Քաղաքականություն,«Հայաստան» խմբակցության պատգամավորը ձերբակալվեց իշխանականին հարվածելու համար ," Անվտանգության աշխատակիցների, ոստիկանների խումբը Ազգային ժողովից բերման ենթարկեց «Հայաստան» խմբակցության պատգամավոր Մհեր Սահակյանին։ Նա այսօր Պետաիրավական հանձնաժողովի փակ նիստում բռունցքով հարվածել է հանձնաժողովի նախագահ Վլադիմիր Վարդանյանի հոնքին։ Ըստ ընդդիմադիրների՝ դրանից առաջ իշխանական ու «Հայաստան» խմբակցության պատգամավորների միջև քաղաքական քննարկումը թեժ լեզվակռվի է վերածվել։No media source currently availableՎլադիմիր Վարդանյանը պնդում է, թե Սահակյանը հարձակվել է իր վրա, երբ փորձել է լռեցնել նիստի մասնակիցներին«Իմ իրավաչափ պահանջին, որ եկեք վերադառնանք քննարկման փուլ, պարոն Սահակյանը ասաց, որ դուք չեք կարող մեզ վրա ձայն բարձրացնեք, ասացի՝ ես նիստը վարում եմ և շարունակում եմ վարել, չեք կարա, մոտեցավ ինձ, որովհետև կանգնել էինք արդեն, և առանց որևէ բան անելու հարձակվեց վրաս։ Հարձակվելուց հետո դիմեց փախուստի», - պատմեց նա։Այս մեկ հարվածով միջադեպն ավարտվել է։ Վնասվել է Վարդանյանի հոնքը։ Մհեր Սահակյանը հեռացել է աշխատասենյակից։ Իշխանականները անվտանգության աշխատակիցներ, իրավապահաներ ու շտապ օգնություն են կանչել։Նիստը փակ էր, քննարկմանը մասնակցում էին ընդդիմադիր «Հայաստան» ու «Քաղաքացիական պայմանագիր» խմբակցությունների պատգամավորները։ Լրագրողները իրադարձությունների զարգացմանը հետևում էին միջանցքում, երբ իրավապահներն ու ՔՊ-ականները՝ Ազգային ժողովի խոսնակի գլխավորությամբ ելումուտ էին անում Վարդանյանի աշխատասենյակում։«Հայաստան» խմբակցության անդամները դաշնակցական Մհեր Սահակյանի հետևից շտապեցին ոստիկանության Արաբկիրի բաժին։ Այստեղ էին հավաքվել նաև այլ դաշնակցականները։ Արծվիկ Մինասյանը, որ նիստին ներկա է եղել, հաստատեց՝ հարվածողը իրենց թիմակից Սահակյանն է եղել, իր հերթին մեղադրեց Վլադիմիր Վարդանյանին, թե նա է սկսել գոռգոռալ ու քայլել Մհեր Սահակյանի ուղղությամբ, Սահակյանն էլ ինքնապաշտպանվել է։«Վլադիմիր Վարդանյանը ձայնը բարձրացնելով սկսեց գոռգոռալ, որին արձագանքեց նաև Սահակյանը, պահանջեց, որ չգոռգոռա, Վլադիմիր Վարդանյանը մի պահ պռեց, հետո բարձր տոնով, նորից գոռգոռալով, թե լավ եմ անում, ում վրա ասես, կգոռամ, երբ ասես ՝ կգոռամ, Մհերը ասաց՝ չես կարող, Վլադիմիր Վարդանյանը դուրս եկավ նստած տեղից, քայլ արեց դեպի Մհերը, և տեղի ունեցավ այդ հարվածը», - ասաց Մինասյանը։Քննչական կոմիտեն տուժող ճանաչեց իշխանական պատգամավորին, իսկ ընդդիմադիր Սահակյանին ձերբակալեց։ Պատգամավորն անձեռնմխելի է, բայց Սահմանադրությամբ կարող է ազատազրկվել, երբ բռնվել է հանցանք կատարելու պահին կամ անմիջապես դրանից հետո: Իսկ անձեռնմխելիությունից զրկելու, մեղադրանք առաջադրելու, կալանավորելու համար Ազգային ժողովի թույլտվությունն է անհրաժեշտ։ Արդյոք բանը կհասնի կալանքին, սա էլ կորոշվի 72 ժամվա ընթացքում։ «Օրենսդրությունը, այդուհանդերձ, թույլ տալիս է ազատությունից զրկել, բայց արդեն շարունակվելու համար, օրինակ, եթե վարույթի իրականացումը չենք բացառում, ամենևին չենք բացառում այն պայմաններում, երբ մենք շատ լավ գիտենք, թե «Քաղաքացիական պայմանագիրը» ինչպիսի ազդեցություն ունի իրավապահ համակարգի վրա։ Ամենևին չենք բացառում, որ նրանք նաև կալանավորման հարց կբարձրացնեն», - ասաց փաստաբան Ռուբեն Մելիքյանը։Քրեական գործը հարուցվել է խուլիգանության հոդվածով։ Եթե արարքը կատարվել է մարմնական վնասվածք պատճառելու համար նախապես հարմարեցված առարկայի գործադրմամբ, նախատեսված է ազատազրկում՝ չորսից ութ տարի: Երկրորդ հոդվածը ֆիզիկական ներգործության մասին է, պատժվում է տուգանքով կամ առավելագույնը երկու ամսվա ազատազրկմամբ։«Պատրանքներ չունենք, «Քաղաքացիական պայմանագիրը» ինչպիսի քաղաքական որոշում կկայացնի, որովհետև մենք վստահ ենք, որ սա իրավական ընթացակարգ չի լինելու», - հավելեց փաստաբանը։Իսկ ինչի՞ց է պայթել սկանդալը, ի՞նչ է ասել իշխանական Վարդանյանը, որ Մհեր Սահակյանի նյարդերը չեն դիմացել։ Ըստ Արծվիկ Մինասյանի՝ քննարկումը թեժացել է, երբ հասել են Հռոմի կանոնադրությանը միանալու հարցին։ Ընդդիմադիրները պնդել են, թե հայ-ռուսական հարաբերությունների տեսանկյունից վավերացումը ճիշտ չէ, բանը հասել է նախկիններ-ներկաներ բանավեճին։«Այդ խոսակցության ընթացքում Վլադիմիր Վարդանյանը սկսեց ձայնը բարձրացնել և գոռգոռալ, որ դուք եք Մասիս սարը թողել այն կողմ և այլն», - ասաց Արծվիկ Մինասյանը։Վլադիմիր Վարդանյանը «Նաիրի» բժշկական կենտրոնից խորհրդարան վերադարձավ՝ հոնքին բժշկական կպչուն ժապավեն։ Նա տուժող է ճանաչվել։ Թեև քննչականը նշել է, թե Մհեր Սահակյանը ինչ-որ առարկայով է հարվածել, Վարդանյանը չի հիշում, դատաբժշկական փորձաքննությանը կմասնակցի վաղը։«Բավականին զգալի կտրվածք է, երկու կար են դրել, հարվածելը բավականին ծանր հարված էր», - ասաց նա։Ընդդիմադիրները չեն բացառում, որ իշխող ուժը ընդդիմադիր գործչին պատժելու համար նաև կալանքին հասնի։ Հարվածելու համար պատգամավորին կայծակնային ազատազրկելու որոշումն աննախադեպ էր։ Մեկ տարի առաջ նիստերի դահլիճում ՔՊ-ական Վահագն Ալեքսանյանը ոտքով հարվածեց նախկին պատգամավոր Վահե Հակոբյանին, ՔՊ-ական հարվածներ էլի եղան, ավելի վաղ նույն իշխող խմբակցությունից Սասուն Միքայելյանը ապտակեց Էդմոն Մարուքյանին, բայց ոչ մեկը չպատժվեց։ "
Քաղաքականություն,"«Ադրբեջանցիք իմ ցանած ցորենը  արմատախիլ են արել, տեղը խրամատ են փորել». Տեղ համայնքի բնակիչ "," «Եկել են դրոշները խփել են, խրամատավորվել նստել, դրանից էն կողմ էլ ինչ ասես»․ մինչ վարչապետ Փաշինյանը երեկ կառավարության նիստում վստահեցնում էր, թե հայկական կողմը դիրքեր չի կորցրել, ընդամենը ճանապարհի փոփոխություն է կատարվել, այդ նույն ժամանակահատվածում Տեղ գյուղում բնակիչներն անսպասելիորեն բացահայտում էին, որ ադրբեջանցիները մտել են իրենց ցորենի դաշտերը, քանդում են մշակած հողերն ու դիրքեր փորում։Տեղ գյուղի բնակիչներից մեկը «Ազատությանը» պատմեց, որ իրեն պատկանող երկու հեկտար հողում ցորեն էր ցանել՝ լավ բերքի հույսով, սակայն, երեկվանից ցորենի դաշտում ադրբեջանցիներն են։«Երեկ ես աշխատանքի էի, եկա, մեկ էլ ասին՝ թուրքերը եկել են, գնացի տեսնեմ ցանածս արմատախիլ են արել, ցանած ցորենս սաղ հանել են, խրամատներ են փորում, էլ ինչ՝ սուսուփուս հետ եկա», - ասաց ցանքատարածքը կորցրած Տեղ գյուղի բնակիչը։Նա պատմեց, որ այդ պահին տեղում և՛ Հայաստանի զինված ուժերի ներկայացուցիչներ են եղել, և՛ ռուս խաղաղապահներ, սակայն ադրբեջանցիներին դա չի զսպել․ - «Սաղ կանգնած, իրենք ոչ մի բանի չեն ենթարկվում»։Տեղի բնակիչը, ով չցանկացավ ներկայանալ, պնդեց՝ իր հողատարածքն ու համագյուղացիների հողերը, որ հիմա ադրբեջանցիների վերահսկողության տակ են, թե' Խորհրդային Միության տարիներին, թե' անկախացումից հետո հայկական կողմում են եղել, իրենք էլ դրանց դիմաց հողի հարկ են վճարել, ավելին՝ երեկ կորցրած 2 հեկտար հողի համար այս տարի, թանկացումների պատճառով կրկնակի ավելի է վճարել․ - «Նախկինում էլ մերն է եղել, էնպես չի, որ ադրբեջանական տարածք է, պայմանագրով մերն է, վարկը մուծում ենք, էս տարի էլ թանկացել է՝ միշտ մուծում էի 20 քանի հազար, էս տարի մուծել եմ 40 քանի հազար»։Տեղ համայնքի բնակիչները միայն ցանքատարածքները չեն կորցրել, ադրբեջանցիների երեկվա առաջախաղացումից հետո մարդիկ նաև արտովայրերից են զրկվել։«Տեղեր կան՝ բարձունքներում, որ արոտավայրերը սաղ հայտնվել են բանի տակ, չես էլ կարա էնտեղ անասուն պահես», - ասաց «Ազատության» զրուցակիցը։Տեղ համայնքի բնակիչները դեռ երեկ էին «Ազատությանը» պատմել, որ ադրբեջանցիները գիշերը մտել են Տեղ գյուղի տարածք և ամրապնդվում են։«Էս գիշերը եկալ են, հենե մեքենաները կանգնած, իրանց տեխնիկան գործ ա անում արխային... ինքն էլ մեր տարածքում... պատկերացնո՞ւմ ես։ Շտեղ ուզում են, էնդեղ էլ կանգնում են, ասում են մերն ա։ Էդ Փաշինյանի ասած 29 հազար 800-ը գոնե պաշտպանենք... Ինքը Երևան նստած, հի՞նչ ա իմանում։ Թող կյա, մեր տնից նայի, տեսնի թորքի Կամազուները ոնց են գործ անում։ Կամ մեզ չունե՞նք, պաշտպանություն չունե՞նք, Ազգային անվտանգություն չունե»նք։ Խի՞ չեն ասում՝ արա, էդ հի՞նչ ա կատարվում», - զայրանում է գյուղի բնակիչը։Սյունեցիների ահազանգերից ժամեր անց՝ երեկ երեկոյան ԱԱԾ-ն հաստատեց, որ ադրբեջանցիները սահմանային հինգ կետերում առաջ են եկել դեպի Հայաստանի տարածք։ Թե կոնկրետ որ կետերում՝ ծառայությունը չի հստակեցրել, տեղեկացնում է միայն, թե Բաքուն դրանով խախտել է նախօրեին ձեռք բեչված պայմանավորվածությունները։ Թե ովքեր, երբ, որտեղ, կոնկրետ ինչի շուրջ էին պայմանավորվել՝ Անվտանգության ծառայությունը չի մանրամասնում։Ինչպե՞ս ստացվեց, որ ադրբեջանցիներն անարգել եկան ու մտան Հայաստանի տարածք։Տեղ խոշորացված համայնքի ավագանու «Ապրելու երկիր» խմբակցության ղեկավար Արգամ Հովսեփյանը պարզաբանում է՝ այդ հատվածում ռուս խաղաղապահներն են տեղեկայված եղել, նրանք դուրս են եկել, ադրբեջանցիներն էլ առիթից օգտվել են և առաջ են եկել։«50 մետր թուրքը վերևն է, էդ որ իրենք առաջ են եկել, էդտեղ միջանցք է եղել, ռուս է նստած եղել, մեր բանակը մեղավո՞ր է, որ ռուսը դուրս է եկել, իրենք առաջ են եկել։ Էս պահին մեր կորպուսի հրամանատարը, իր բանակի հետ միասին, շուտ հասել է և կանգնեցրել է առաջխաղացումը... Մեր բացթողումը էն է, որ մենք ռուսին հավատում ենք», - ասաց Արգամ Հովսեփյանը։ԱԱԾ -ն, սակայն, ռուսական կողմի մասնակցության մասին հաղորդագրության մեջ որևէ բան չի ասում։ Նշվում է միայն, որ այդ հատվածի երկայնքով մարտի վերջին օրերին պետք է տեղակայվեին Հայաստանի ու Ադրբեջանի սահմանապահները՝ ըստ Բաքվի և Երևանի միջև ձեռք բերված պայմանավորվածությունների։Հայկական կողմի պաշտոնական պարզաբանմամբ, կատարվածը քարտեզների տարընթերցման հետևանք է։ Որոշ տեղերում ադրբեջանական կողմը, չսպասելով նախապես պայմանավորված ճշգրտումներին, սկսել է դիրքավորվել և իրականացնել ինժեներական աշխատանքներ: ԱԱԾ-ն հայտարարում է, թե հայկական կողմն իրավիճակին մոտենում է «էսկալացիա թույլ չտալու տրամաբանությամբ»՝ չմանրամասնելով, թե դա ինչ է ենթադրում։Ըստ Տեղ համայնքի ավագանում ընդդիմադիր անդամի, այս պահին բանակցություններ են ընթանում. - «Կորպուսի հրամանատարը էսօր էլ ա գնացել, էլի իրա զինվորների հետ փորձում, որ հետ շպրտի դրանց»։Տեղի համայանքապետ Դավիթ Ղոլունցը արդեն 2 օր է հեռախոսազանգերին չի պատասխանում։ Մինչ այդ, Կոռնիձորի գյուղապետ Արշակ Կարապետյանը երեկ վստահեցրել էր, թե ադրբեջանցիները ոչ մի սանտիմետր առաջ չեն եկել, այսօր արդեն պարզաբանեց, թե ինքը նկատի է ունեցել Կոռնիձորի տարածքը։ Իսկ Տեղում, ըստ Կարապետյանի, ադրբեջանցիները մոտ 50-60 հեկտար առաջ են եկել. - «Ոնց հասկանում եմ, մի 50-60 հետարի չափով ավել մտած են»։Վարչապետ Փաշինյանն առայժմ չի արձագանքել Հայաստանի տարածք ներխուժելու ադրբեջանական կողմի քայլերին։ Նա երեկ «բլոկբաստեր» էր որակել մի շարք բարձունքներ, հիմնական ու օժանդակ ճանապարհներ վերահսկղության տակ վերցնելու ադրբեջանական կողմի պնդումները։  "
Քաղաքականություն,Հավանաբար Հայաստանն ու Ռուսաստանը քննարկում են Պուտինի ձերբակալությունը շրջանցելու հարցը. քաղաքագետ," Մոսկվան Երևանի հետ բարձր մակարդակով քննարկում է Միջազգային քրեական դատարանի կանոնագրքի հնարավոր վավերացման հարցը, հայտարարել է Ռուսաստանի արտգործնախարարության ներկայացուցիչը։Մարիա Զախարովան փակագծեր չի բացել, թե մասնավորապես ինչ են քննարկում։
«Ենթադրում ենք, որ այս հարցը կկարգավորվի դաշնակցային ու փոխընդունելի ձևով», - ասել է Զախարովան։Հայաստանի կառավարությունից էլ դեռ մանրամասներ չեն հայտնում։Քաղաքագետ Արմինե Մարգարյանի կարծիքով՝ ճիշտ է, որ Հայաստանը դաշնակից Ռուսաստանի հետ քննարկում է այս նուրբ հարցը, ի վերջո Միջազգային քրեական դատարանը Պուտինին կալանավորելու որոշում է կայացրել, իսկ Ռուսաստանը Հայաստանի դաշնակիցն է։

«Իրականում շատ նուրբ իրավիճակ է ստեղծվել․ որովհետև մի կողմից հայ-ռուսական հարաբերությունները դաշնակցային, ռազմավարական հարաբերություններ են, բայց մյուս կողմից վավերացման հարցը մեզ համար ռազմավարական նշանակության հարց է, այսինքն՝ մեզ օգնելու է ռազմավարական խնդիրներ լուծել, բայց, բնականաբար, պետք է դա դուր չգա մեր ռազմավարական դաշնակցին, քանի որ այդտեղ հարվածում է իր շահերին», - ասաց քաղաքագետը։

Անցած շաբաթավերջին Հայաստանի Սահմանադրական դատարանը հայտարարեց, թե Միջազգային քրեական դատարանի կանոնագիրքը համապատասխանում է Հայաստանի մայր օրենքին։ Եթե այն վավերացվի նաև խորհրդարանում, Հայաստանի իրավապահները կպարտավորվեն ձերբակալել Ռուսաստանի նախագահին, երբ նա Հայաստան այցելի։Միջազգային քրեական դատարանը մարտի 17-ին Ռուսաստանի նախագահին ձերբակալելու որոշում է ընդունել՝ Ուկրաինայի դեմ պատերազմական ենթադրյալ հանցագործության համար։ Արմինե Մարգարյանի կարծիքով՝ կողմերի քննարկման առարկան հավանաբար Պուտինի այցն է։
«Օրինակ, կարող է Հայաստանը որոշակի վերապահումներ վավերացնել ստատուսի, այնպիսի վերապահումներ, որը շրջանցի Վլադիմիր Պուտինի վերաբերյալ կայացրած որոշումը։ Համաձայն եք չէ՞, որ մեզ ավելորդ լարվածություն հայ-ռուսական հարաբերություններում անհրաժեշտ չէ», - ասաց Մարգարյանը։

Հայաստանի կառավարությունն անցած տարվա վերջին նիստում էր որոշել փաստաթղթի վավերացման գործընթաց սկսել, որ Միջազգային դատարանը պատժի Ադրբեջանին՝ Հայաստանի դեմ ագրեսիվ գործողությունների համար։ Սահմանադրական դատարանի որոշումից երեք ամիս անց կառավարությունը կարող է դիմել խորհրդարան՝ այն վավերացնելու համար։Մոսկվան դեռ անցած շաբաթ էր դժգոհություն հայտնել Հռոմի կանոնադրությանը միանալու Երևանի մտադրության վերաբերյալ, որ այն «չափազանց բացասական» հետևանքներ կարող է ունենալ հայ-ռուսական հարաբերությունների համար։ "
Քաղաքականություն,Ըստ ընդդիմադիր պատգամավորի՝ ԱԱԾ-ն հաստատել է Հայաստանի ինքնիշխան տարածք Ադրբեջանի հերթական առաջխաղացումը," Հայաստանի ինքնիշխան տարածք Ադրբեջանի զինուժի հերթական առաջխաղացումն է հաստատել Ազգային անվտանգության ծառայությունը (ԱԱԾ), անդրադառնալով գերատեսչության երեկ երեկոյան տարածած հաղորդագրությանը, «Ազատության» հետ զրույցում հայտարարեց ընդդիմադիր «Հայաստան» խմբակցության պատգամավոր Գեղամ Մանուկյանը։«Հայաստանի Հանրապետությունում որևէ իշխանական մարմին, անվտանգային մարմին, ԱԱԾ-ից սկսած, ի վիճակի չեն մեր երկրի ինքնիշխանությունը պաշտպանել։ Առաջին հերթին նրանց փնթիության պատճառով թշնամին ազատ կարողանում է Հայաստանի սուվերեն տարածքում առաջխաղացում արձանագրել», - ասաց Մանուկյանը։Ազգային անվտանգության ծառայությունը երեկ հայտնել էր, որ հայկական կողմի հաշվարկներով՝ ադրբեջանական կողմը Կոռնիձորի հատվածում սահմանից 100-ից 300 մետր ավելի առաջ է տեղակայվել առնվազն 5 կետերում:Ավելի վաղ հենց Բաքուն էր պնդել, որ Լաչինի նոր ճանապարհի շահագործմամբ պայմանավորված, ադրբեջանական զինուժը վերահսկողություն տակ է վերցրել մի շարք բարձունքներ։«Ադրբեջանական լրահոսում հայտնվեցին տեղեկություններ, որոնք փորձ են անում տեղի ունեցածը ներկայացնել մի հերթական բլոկբաստեր», - երեկ կառավարության նիստի ժամանակ ասաց վարչապետ Նիկոլ Փաշինյանը՝ վստահեցնելով, որ հայկական դիրքերի որևէ փոփոխություն տեղի չի ունեցել, ընդամենը Հայաստան-Արցախ երթուղու փոփոխություն է կատարվել։«Նախօրեին մենք տեղեկացրել ենք ադրբեջանական կողմին, որ համաձայն պայմանավորվածության, Կոռնիձորի կամրջից հետո ճանապարհը շարունակվելու է միայն Հայաստանի տարածքով և որ Հայաստանի Հանրապետության սահմանապահ զորքերը ստանձնելու են այդ հատվածում Հայաստանի Հանրապետության պետական սահմանի պահպանությունը», - ընդգծեց վարչապետը:Ազգային անվտանգության ծառայության համաձայն, օրերս Հայաստանի ու Ադրբեջանի միջև պայմանավորվածություն է ձեռք բերվել, ըստ որի, երկու երկրների սահմանապահները պետք է տեղակայվեին սահմանի երկու կողմերում: Թե ինչ պայմանավորվածության մասին է խոսքը, գերատեսչությունը չի պարզաբանել, միայն շեշտել է, թե այդ հատվածում Հայաստանի բանակը դիրքեր չի ունեցել։ Ըստ ԱԱԾ-ի՝ դիրքերը տեղակայվում են ոչ թե սահմանի գծին, այլ մոտակա ռազմավարական բարձունքների վրա։«Տեղակայման ընթացքում ի հայտ են եկել քարտեզների տարընթերցումներ: Որոշ տեղերում ադրբեջանական կողմը, չսպասելով նախապես պայմանավորված ճշգրտումներին, սկսել է դիրքավորվել և իրականացնել ինժեներական աշխատանքներ», - ասված է Ազգային անվտանգության ծառայության հաղորդագրությունում։Իշխող ուժից էլ չեն հստակեցնում՝ ե՞րբ, ի՞նչ ձևաչափով է տեղի ունեցել պայմանավորվածությունը։ Իշխանական «Քաղաքացիական պայմանագիր» խմբակցության պատգամավոր Վահագն Ալեքսանյանը հորդորեց այդ հարցով դիմել հենց Ազգային անվտանգության ծառայությանը։«ԱԱԾ-ն հաստատեց, որ Նիկոլ Փաշինյանը ստել է կառավարության նիստին պետական նախարարներին և ամբողջ հայ ժողովրդին, թե սա պայմանավորվածությունների արդյունքում է տեղի ունեցել», - ասաց Գեղամ Մանուկյան։Հայաստանյան իշխանությունները չեն պարզաբանում նաև, ինչպես է ստացվել, որ ադրբեջանցիները հերթական անգամ փաստացի ներխուժել են Հայաստանի տարածք, ինչու չի կանխվել ադրբեջանցիների առաջխաղացունը։ ԱԱԾ-ից այս հարցին երեկվա հաղորդագրության մեջ մեկ նախադասությամբ են անդրադարձել․ - «Հայկական կողմն իրավիճակին մոտենում է էսկալացիա թույլ չտալու տրամաբանությամբ»։Երեկ նաև Ստեփանակերտից էին հաստատել, որ Ադրբեջանի զինուժը փակել է Գորիս-Ստեփանակերտ մայրուղին՝ Աղավնո և Տեղ գյուղերի արանքում: Արցախից հայտնել էին նաև, որ արդեն իսկ պատրաստ է փակված ճանապարհը շրջանցող՝ Սյունիքի մարզի Տեղ-Կոռնիձոր նոր ավտոճանապարհը, որով հնարավոր է իրականացնել Արցախի հումանիտար մատակարարումները ռուս խաղաղապահների և Կարմիր խաչի միջազգային կոմիտեի կողմից: "
Քաղաքականություն,"Ռուսաստանը նյարդային վիճակում է, քանի որ Հայաստանի հարցերը հայերի հետ են քննարկում. իշխանական պատգամավոր "," «Ժամանակին Վանո Սիրադեղյանը ասում էր՝ ռուսական աբոզին կապած շուն հո չպիտի՞ լինենք մենք», - հայտարարում է Ազգային ժողովի պատգամավոր Վիգեն Խաչատրյանը։

Իշխող «Քաղաքացիական պայմանագիր» խմբակցության պատգամավորը զարմանում է, թե ինչու պետք է Հայաստանը չմիանար Միացյալ Նահանգների նախագահի նախաձեռնած «Հանուն Ժողովրդավարության» գագաթնաժողովին. - «Եթե մենք ուզում ենք, որ պետություն լինենք, իսկ դա անհրաժեշտ ա մեր ազգի ապագայի համար, մենք պիտի մեր շահերից ելնելով քաղաքականություն վարենք, իհարկե՝ չառճակատվելով»։Հայաստանը Միացյալ Նահանգների նախագահի նախաձեռնած գագաթնաժողովում ընդունված հռչակագրին միացել է վերապահումով։ Ձեռնպահ է մնացել այն պարբերությունից, որտեղ հիշատակված են Ուկրաինայի դեմ Ռուսաստանի պատերազմն ու դրա հետևանքները։Հայաստանի իշխանությունը հիմնավորել է, թե վերապահման պատճառը Հայաստանի ինքնիշխան տարածքի նկատմամբ Ադրբեջանի ագրեսիայի մասին չհիշատակելն է։ Չկան բոլոր հակամարտություններն ու ճգնաժամերը։«Իրականում դա մանևրում է, որ է'լ ավելի չզայրացնի ռուսներին», - մեկնաբանում է ընդդիմադիր պատգամավոր Արթուր Խաչատրյանը։Թեև վերապահումով, բայց հռչակագրին Հայաստանի միանալը արդյո՞ք չի զայրացնի դաշնակից Ռուսաստանին։

Վիգեն Խաչատրյանը պատասխանում է. - «Մենք հստակ պըտի հասկանանք, որ Ռուսաստանի շահերը մեր շահերի հետ չի համընկնում։ Էսօր Ռուսաստանի համար ավելի կարևոր է Ադրբեջանը»։Մոսկվայից էլ են արձագանքել Հայաստանի մասնակցությանը, ափսոսանք հայտնել, որ որոշ դաշնակիցներ, այդ թվում Հայաստանը, մասնակցել են Սպիտակ տան նախաձեռնած «Հանուն ժողովրդավարության» գագաթնաժողովին։«Ինչի՞ ա Ռուսաստանը նյարդային ընդունում։ Որովհետև Ռուսաստանը սովորել էր, որ Հայաստանի, հայերի ապագան ինքն ա որոշում և իր հետ են քննարկում։ Հիմա, երբ որ ինքը տեսնում ա, որ այլևս քննարկում են Հայաստանի հետ, ինքը նյարդային վիճակում ա հայտնվում, որովհետև ինքը փաստորեն կորցնում ա էն մանրադրամը, որով առևտուր էր անում մեր հաշվին։ Մենք կարանք վերջին երկու հարյուր տարվա պատմությանը անդրադառնանք։ Ռուսների համար Հայաստանը եղել ա տարածք։ Մեր շահերից բխում ա, որ մենք ինքնուրույն լինենք», - Ռուսաստանի արձագանքի առնչությամբ ասաց Վիգեն Խաչատրյանը։Ռուսաստանի Դաշնային խորհրդի փոխխոսնակ Կոնստանտին Կոսաչյովը ընդգծել է. - «Ի պատիվ հայերի, նրանք վերապահումով են միացել նիստի ավարտին ընդունված հռչակագրին, որը Ռուսաստանից պահանջում է անհապաղ ամբողջությամբ դուրս բերել բոլոր ռազմական ուժերը Ուկրաինայից և դադարեցնել ռազմական գործողությունները»։«Հռոմի ստատուսը Սահմանադրությանը չհակասող ճանաչելու ֆոնի վրա, երբ շատ լարվեցին հարաբերությունները Ռուսաստանի հետ, մի հատ էլ գնում ես, մասնակցում ես էդ ժողովրդավարության գագաթնաժողովին», - ասում է ընդդիմադիր պատգամավոր Արթուր Խաչատրյանը։Նրա համար անհասկանալի է Փաշինյանի մասնակցությունն ու հռչակագրի կարևոր դրույթից ձեռնպահ մնալը։ Նրա կարծիքով, Փաշինյանը քաոսային քաղաքականություն է վարում և ավելի զայրացնում Ռուսաստանին, դաշնակցին տրամադրում պետության դեմ, փոխարենը ոչինչ չի ստանում. - «Չվավերացնելով կամ վերապահում արտահայտելով էդ հիմնական կետի վերաբերյալ, դու նաև քո հարաբերությունները ոչ թե չես բարելավում, այլ մի բան էլ փչացնում ես նաև Միացյալ Նահանգների հետ։ Այսինքն՝ գնում ես ու երկու հակամետ ուժերի հետ հարաբերությունները փչացնում ես»։Իսկ ինչո՞ւ պետք է Ռուսաստանի նյարդերով առաջնորդվել, հակադարձում է իշխող խմբակցության պատգամավորը։ Հայաստանը, ըստ Վիգեն Խաչատրյանի, ինքնուրույն քայլեր է անում, բալանսավորված քաղաքականություն է վարում, ինչն էլ Ռուսաստանին դուր չի գալիս. - «Ռուսների համար Հայաստանը եղել ա տարածք։ Մեր շահերից բխում ա, որ մենք ինքուրույն լինենք»։Միացյալ Նահանգների նախագահի նախաձեռնած «Հանուն ժողովրդավարության» երկրորդ գագաթնաժողովին 120 երկիր։ Հայաստանի մասնակցությանը անդրադարձել է Կրեմլի խոսնակը։ Դմիտրի Պեսկովը մեկնաբանել է, թե մասնակցությունը պետությունների ինքնիշխան գործն է՝ միաժամանակ շեշտելով, թե Միացյալ Նահանգները հավակնում է լինել ժողովրդավարության համաշխարհային ուսուցիչը: Երկրորդ փորձն է անում որպես ուսանողների համախմբել մի շարք երկրների եւ բարոյականության դասեր տալ»։«Մենք չենք կարա լինենք Ռուսաստանի կցորդը», - ասում է Վիգեն Խաչատրյանը։«Վասալ չլինելը ասելով չի։ Այո, դու ասում ես վասալ չեմ, բայց իրականում ամենամեծ կախվածությունն ունես այսօր», - հակադարձում է Արթուր Խաչատրյանը։Հայաստանը Բայդենի նախաձեռնած Ժողովրդավարության ֆորումին մասնակցում է երկրորդ անգամ։ Տարածաշրջանից Թուրքիան ու Ադրբեջանը հրավիրվածների ցանկում չկային։  "
Քաղաքականություն,Իշխանական պատգամավորը զարմացած չէ Բայդենի կազմակերպած գագաթնաժողովի վերաբերյալ Պեսկովի հայտարարությունից," Ազգային Ժողովի արտաքին հարաբերությունների հանձնաժողովը ղեկավարող, իշխանական «Քաղաքացիական պայմանագրից» Սարգիս Խանդանյանը զարմացած չէ Ռուսաստանի նախագահի մամուլի խոսնակի հայտարարությունից։Նաև Հայաստանի մասնակցությանն արձագանքելով՝ Ռուսաստանի նախագահի խոսնակ Դմիտրի Պեսկովը Միացյալ Նահանգների նախագահի կազմակերպած «Հանուն ժողովրդավարության» գագաթնաժողովն «այլոց դասեր տալու փորձ էր որակել, իսկ այդ դասին մասնակցելը՝ «երկրների ինքնիշխան գործը»։Արդյոք Ռուսաստանի այս կսմիթներին նախորդե՞լ է այդ ֆորումին մասնակցությանը խոչընդոտելու փորձ, Խանդանյանը տեղյակ չէր։ Կարծում է՝ աշխարհաքաղաքական լարվածությունն այնքան մեծ է, որ բևեռներից մեկի կազմակերպած միջոցառումը կամ արած քայլը սուր արձագանք է գտնում մյուս կողմում։Իշխանական պատգամավորի խոսքով՝ չեն պատրաստվում բաց թողնել այն հարթակները, որտեղ հնարավորություն ունեն ներկայացնել Հայաստանն ու երկրի խնդիրները։«Ցանկացած հարթակ, որտեղ մենք կարող ենք շեշտադրել մեր այդ ընտրության մասին և խոսել ժողովրդավարական ինստիտուտների զարգացման մեր առաջընթացի մասին, կարևորում ենք, և արդեն երկրորդ տարին է, ինչ Հայաստանի վարչապետը մասնակցում է ժողովրդավարության ֆորումին, ինչը կարևոր հարթակ է նաև մեր խնդիրները ներկայացնելու տեսանկյունից։ Վարչապետը խոսեց նաև Լաչինի միջանցքի արգելափակման և տարաշրջանի անվտանգության խնդիրների մասին», - ասաց Խանդանյանը։Ընդդիմադիր Դաշնակցությունից Գեղամ Մանուկյանն, անդրադառնալով Ռուսաստանի կոշտ արձագանքին, կարծիք հայտնեց՝ իշխանությունն իր գործողություններով Հայաստանը դարձրել է միջազգային հակամարտությունների մարտադաշտ։«Ինչ վերաբերում է ժողովրդավարությանը, Նիկոլ Փաշինյանը ժողովրդավարության մասին խոսելիս թող մի հատ նայի նույն այսօրվա կառավարության շենքի հարակից տարածքների, Հանրապետության հրապարակի փակված փողոցները, հսկայական խցանումները միայն իր ավտոշարասյունն անցնելու», - ասաց Մանուկյանը։  "
Քաղաքականություն,«Ես հավատում եմ ժողովրդավարության ուժին»․ Փաշինյանը՝ «Հանուն ժողովրդավարության» երկրորդ գագաթնաժողովին," «Ես հավատում եմ ժողովրդավարության ուժին՝ հանուն խաղաղության, ազատության, երջանկության»․ Հայաստանի վարչապետ Նիկոլ Փաշինյանն իր ելույթն այսպես եզրափակեց ԱՄՆ նախագահ Ջո Բայդենի կազմակերպած «Հանուն ժողովրդավարության» երկրորդ գագաթնաժողովի ժամանակ։120 հրավիրյալ երկրներից մեկն էր Հայաստանը։ Վարչապետը առցանց ձևաչափով հայտարարությամբ հանդես եկավ։ 3,5 րոպեանոց ելույթի մեծ մասը Լաչինի միջանցքի շրջափակման, Արցախի ու Հայաստանի անվտանգության մասին էր։Փաշինյանը հիշեցրեց՝ 2022-ի սեպտեմբերին Ադրբեջանը ներխուժեց Հայաստանի ինքնիշխան տարածք. - «Սեպտեմբերին մենք կրկին զգացինք ժողովրդավարության միությունը և Հայաստանի դեմ ագրեսիայի հստակ դատապարտումը»։Հայաստանի վարչապետը շնորհակալություն հայտնեց ԱՄՆ-ին և մյուս գործընկերներին, որոնք, իր գնահատմամբ, օգնեցին կասեցնել հետագա ներխուժումը։Անդրադառնալով մարդու իրավունքների ոտնահարմանը՝ Փաշինյանը այս հարթակում ևս խոսեց Արցախում ցեղասպանության և էթնիկ զտման վտանգի մասին. - «Այն, ինչ այսօր տեղի է ունենում Լեռնային Ղարաբաղում հայերի հետ, Ադրբեջանի կողմից Լաչինի միջանցքի շրջափակումը և դրա հետևանքով ծառացած հումանիտար ճգնաժամը, միանշանակ ԼՂ-ում հայերի էթնիկ զտումների փորձ է։ Եվ մենք չենք կարող աչք փակել դրա վրա։ Միևնույն ժամանակ, ես կրկնում եմ, որ Հայաստանը հավատարիմ է մնում Ադրբեջանի հետ խաղաղ գործընթացին։ Մենք համոզված ենք, որ տարածաշրջանի խաղաղ զարգացումն այլընտրանք չունի, և որ ժողովրդավարական արժեքներին հավատարիմ մնալը կօգնի մեզ գտնել ճանապարհ դեպի խաղաղություն»:Ժողովրդավարության մասին խոսելիս վարչապետը թվարկեց միայն այն զեկույցներն ու միջազգային վարկանիշները, ըստ որոնց Հայաստանը բարելավել է իր դիրքերը. - «Չնայած համաշխարհային և տարածաշրջանային մարտահրավերներին՝ Հայաստանը հետևողականորեն շարունակում է իրականացնել ժողովրդավարական բարեփոխումների օրակարգը։ Դրա արդյունքում մեր երկիրը բարելավել է իր դիրքերը համաշխարհային տարբեր վարկանիշներում։ Freedom House-ը Հայաստանին դասել է որպես «ազատ» երկիր «Ինտերնետի ազատության» իր տարեկան զեկույցում: Հայաստանն աննախադեպ առաջընթաց է գրանցել նաև «Լրագրողներ առանց սահմանների» կազմակերպության կողմից հրապարակված 2022 թվականի մամուլի ազատության համաշխարհային ինդեքսում՝ բարելավելով իր դիրքերը 12 կետով։ Անցած տարի Հայաստանը 7 կետով բարելավել է իր դիրքերը Economist Intelligence Unit-ի կողմից հրապարակված ժողովրդավարության ինդեքսում»։Հայաստանն արդեն երկրորդ անգամ է մասնակցում այս գագաթնաժողովին։ Այս տարի ևս հրավեր չեն ստացել Ադրբեջանը, Թուրքիան, Իրանը, Հյուսիսային Կորեան ու Ռուսաստանը։Կրեմլից արդեն արձագանքել են ոչ միայն բուն գագաթնաժողովին, այլ նաև Հայաստանի մասնակցության փաստին։ Պատասխանելով լրագրողի դիտարկմանը, թե արդեն երկրորդ անգամ համաժողովին մասնակցում է «Ռուսաստանին մոտ համարվող Հայաստանը», նախագահ Պուտինի խոսնակ Դմիտրի Պեսկովն ասել է, թե Բայդենի կազմակերպած գագաթնաժողովը այլոց դասեր տալու փորձ է, և երկրների ինքնիշխան գործն է մասնակցել այդ դասին. - «Միացյալ Նահանգները, չնայելով որևէ բանի, դեռ հավակնում է լինել այսպես կոչված ժողովրդավարության համաշխարհային ուսուցիչը: Եվ ահա այժմ երկրորդ փորձն է անում որպես ուսանողների համախմբելու մի շարք երկրների՝ այնտեղ բարոյականության դասեր տալու համար։ Նրանք, ովքեր ցանկանում են մասնակցել այս դասին, իրենց ինքնիշխան գործն է: Այնուամենայնիվ, պետությունները առաջին և երկրորդ կարգի բաժանելու փորձերն այժմ շատերի կողմից ժպիտով են ընկալվում»։Գագաթնաժողովը կշարունակվի նաև վաղը։ Այսօրվա լիագումար նիստը մեկնարկել է հյուրընկալող երկրների՝ Միացյալ Նահանգների, Կոստա Ռիկայի, Նիդերլանդների, Հարավային Կորեայի և Զամբիայի ղեկավարների ողջույնի ուղերձներով: Բացման խոսքով հանդես է եկել նաև ՄԱԿ-ի Գլխավոր քարտուղար Անտոնիո Գուտերեշը:Այս համաժողովը Բայդենի նախընտրական խոստումներից է՝ ավտոկրատ կառավարությունների վերելքի ֆոնին փորձելու վերականգնել և ամրապնդել ժողովրդավարությունն ամբողջ աշխարհում։  "
Քաղաքականություն,Հռոմի կանոնադրությանը միանալու վերաբերյալ Մոսկվայի արձագանքը «սպառնալիք է ՀՀ ազգային անվտանգությանը». արձագանքներ," Միջազգային քրեական դատարանին միանալու մտադրության առնչությամբ Ռուսաստանից հնչող դժգոհություններին պաշտոնական Երևանը դեռ չի արձագանքել։Մոսկվայից երեկ նախազգուշացրել էին` դա «չափազանց բացասական» հետևանքներ կունենա հայ-ռուսական հարաբերություններում։Ռուսաստանի արտգործնախարարության անանուն աղբյուրն, ըստ ՏԱՍՍ֊ի, ասել է․ - «Մոսկվայում բացարձակապես անընդունելի են համարում Միջազգային քրեական դատարանի Հռոմի կանոնադրությանը միանալու պաշտոնական Երևանի ծրագրերը՝ Ռուսաստանի ղեկավարության դեմ Միջազգային քրեական դատարանի վերջին ողորմելի և իրավաբանորեն անվավեր «օրդերի» համատեքստում»։Պետական գործակալության փոխանցմամբ՝ Ռուսաստանի արտգործնախարարության աղբյուրը նաև շեշտել է, որ հայկական կողմը զգուշացվել է երկկողմ հարաբերությունների համար Երևանի հնարավոր քայլերի «չափազանց բացասական» հետևանքների մասին։Ռուսական պետական լրատվամիջոցը չի հստակեցնում՝ Մոսկվան ինչ զգուշացում է ուղարկել Երևանին, Հայաստանի արտգործնախարարությունից էլ չեն արձագանքում։ Հայտնի է միայն, որ երեկ Ռուսաստանի արտգործնախարարությունում է եղել Հայաստանի դեսպան Վաղարշակ Հարությունյանը, նրան ընդունել է փոխարտգործնախարար Գալուզինը։ Պաշտոնական Մոսկվայի հաղորդագրությունում, սակայն, Հռոմի կանոնադրության մասին խոսք չկա, նշվում է միայն, որ քննարկվել են երկկողմ օրակարգի հարցեր։Քաղաքական մեկնաբան Արմեն Բաղդասարյանը Մոսկվայից հնչող դժգոհությունները բացահայտ սպառնալիք է համարում ազգային անվտանգությանը. - «Կարծում եմ՝ պետք է շատ լուրջ վերաբերվել դրան»։Բաղդասարյանի կարծիքով՝ այս ընթացքում, երբ Ռուսաստանի նախագահին ձերբակալելու օրդեր կա, Հայաստանի իշխանությունները պետք է հետաձգեն Հռոմի կանոնադրության վավերացումը ցանկացած պատրվակով։«Որևէ ողջամիտ իշխանություն, կարծում եմ, պարզապես կսառեցներ իրավիճակը։ Հայաստանի իշխանությունները ինչպես կվարվեն՝ չգիտեմ, որովհետև ցավոք սրտի, ոչ միշտ են առաջնորդվում ողջամիտ քայլերի տրամաբանությամբ», - ասաց նա։Քաղաքական մեկնաբանը համոզված է՝ եթե իշխանությունները վավերացնեն միջազգային քրեական դատարանին միանալու համաձայնագիրը, Մոսկվան այդ պատրվակը կօգտագործի ընդդեմ Հայաստանի՝ իր հակահայկական պահվածքն արդարացնելու համար. - «Ռուսաստանը ֆորմալ առումով Հայաստանի դաշնակիցն է, բայց գործնականում ավելի շատ թուրք-ադրբեջանական տանդեմի դաշնակիցն է, և այդ առումով Ռուսաստանն իմիջային լուրջ խնդիրներ ունի: Հիմա Ռուսաստանին պետք կլինի արդարացնել իր այդ տարօրինակ քաղաքականությունը։ Իսկ եթե ՀՀ-ն կանոնագիրքը վավերացնի, Ռուսաստանը դա կարող է օգտագործել որպես պատրվակ` արդարացնելու, թե ինչու ոչ թե իր դաշնակցի կողքին է, այլ` նրանց թշնամիների»։Հայաստանի Սահմանադրական դատարանն անցած ուրբաթ որոշեց, որ միջազգային դատարանի Հռոմի կանոնադրությունը համապատասխանում է ՀՀ Սահմանադրությանը։Այս որոշումից օրեր առաջ Միջազգային քրեական դատարանը Ռուսաստանի նախագահին ձերբակալելու հրաման տվեց պատերազմական ենթադրյալ հանցագործությունների համար։ Միջազգային իրավունքի մասնագետները պնդում են՝ եթե Հայաստանը ի վերջո դառնա Միջազգային քրեական դատարանի անդամ, ապա Երևան ժամանելու դեպքում Վլադիմիր Պուտինը պետք է ձերբակալվի։Հայաստանյան իշխանությունները Միջազգային քրեական դատարանին միանալու գործընթացն ամիսներ առաջ էին սկսել, հիմնավորել` այդ դեպքում Հայաստանը կարող է արդարադատության առաջ կանգնեցնել Ադրբեջանին ռազմական ու այլ հանցագործությունների համար։ Խորհրդարանի խոսնակն էլ օրերս ասել էր՝ այս գործընթացը որևէ մեկի կողմ կամ դեմ չէ, նպատակը միայն Ադրբեջանի գործողությունները միջազգային ատյանում քննելն է։«Այս գործընթացը սկսվել էր կոնկրետ մեր երկրի առջև ծագած խնդիրները լուծելու հետ կապված, դա միանշանակ է։ Խնդիրները մնացել են, խնդիրները կան, և դրանք մենք պարտավոր ենք լուծել, և հրաժարվելը կնշանակեր ճանապարհի կեսից կանգ առնել, հրաժարվելը կնշանակեր անել հետ քայլ, որն աշխատելու է Հայաստանի դեմ», - ասում է իրավապաշտպան Վարդան Հարությունյանը։Նա Մոսկվայի արձագանքը Հայաստանի ներքին գործերի ակնհայտ միջամտություն, սպառնալիք է համարում, ոչ բարեկամական երկրի պահվածք. - «Հրապարակավ չեն ցանկանում նրանք դա ասել, որովհետև իրենք էլ են հասկանում, որ այսպես չի կարելի, բայց ոչ միայն Հայաստանը, այլ նաև հետխորհրդային մշատ երկրներ տարիներ շարունակ հանդուրժել են Մոսկվայի կողմից նման թելադրանքները և սպառնալիքները, դա Մոսկվայի համար դարձել է սովորական երևույթ»։Հայաստանի կառավարությունը դեռ չի պարզաբանում՝ պատրաստվում է արդյոք Հռոմի կանոնադրությունը ուղարկել Ազգային ժողով՝ վավերացման։ Դրա համար երեք ամիս ժամանակ ունի։ Իշխող ուժից էլ չեն հստակեցնում՝ կողմ, թե դեմ կքվեարկեն միջազգային համաձայնագրին։    "
Քաղաքականություն,Հռոմի կանոնադրության վավերացումը «կրակի վրա յուղ լցնել» է. Գեղամ Մանուկյան," Մինչ իշխող ուժից չեն հստակեցնում, թե արդյոք պատրաստվում են վավերացնել Ռուսաստանի նախագահին ձերբակալելու հրաման տված Միջազգային քրեական դատարանի Հռոմի կանոնադրությունը, ընդդիմությունից շարունակում են քննադատել՝ իշխանությունները լարում են առանց այդ էլ ճգնաժամում գտնվող ռուս-հայկական հարաբերությունները։Միջազգային իրավունքի մասնագետները պնդում են՝ եթե Հայաստանը միանա Հռոմի կանոնադրությանը, ապա Երևան ժամանելու դեպքում Վլադիմիր Պուտինը պետք է ձերբակալվի։Ստեղծված իրավիճակը «կրակի վրա յուղ լցնել» է համարում ընդդիմադիր պատգամավորը, մյուս կողմից՝ շարունակում է կասկածի տակ դնել Սահմանադրական դատարանի որոշումը։Բարձր դատարանն անցած շաբաթավերջին որոշեց՝ Հռոմի կանոնադրությունը համապատասխանում է Սահմանադրությանը։ Մինչդեռ 2004-ին Սահմանադրական դատարանը որոշել էր, որ փաստաթղթով ամրագրված որոշ պարտավորություններ չեն համապատասխանում Հայաստանի մայր օրենքին։«Սահմանադրական դատարանը 2004 թվին Սահմանադրության վրա հղում տալով՝ ասել է, որ հակասահմանադրական է։ Փաշինյանական Սահմանադրական դատարանի սրտի դատավոր Վահե Գրիգորյանի եզրակացությամբ, 2004 թվից տասնինը տարի հետո մեկ էլ եզրակացնում է, որ սահմանադրական է։ Ո՞նց է լինում… նույն դրույթները Սահմանադրության մեջ գործում են», - տարակուսում է Մանուկյանը։2004-ին Սահմանադրական դատարանը Սահմանադրության միանգամից 5 հոդվածներին հակասող էր համարել Հռոմի կանոնադրությունը։ Բայց այդ հոդվածները 2015-ի Սահմանադրությունում ըստ էության բովանդակային փոփոխություններ չեն կրել՝ 95-ի խմբագրության համեմատ։ Այդ դեպքում ի՞նչ հիմքով են Սահամադրական դատարանը Սահամանդրությանը համապատասխանող ճանաչել Հռոմի կանոնադրությունը, առայժմ հայտնի չէ։ Բարձր դատարանը դեռ չի հրապարակել իր որոշման պատճառաբանական մասը։ Սակայն Սահմանադրական դատարանի նախագահ Արման Դիլանյանը հայտարարել էր, թե Սահմանադրական երկու փոփոխություններից հետո իրավիճակ է փոխվել։Ի դեպ, Սահմանադրական դատարանի 3 դատավորներ՝ Հրայր Թովմասյանը, Երվանդ Խունդկարյանն ու Արայիկ Թունյանն հատուկ կարծիքներ են հայտնել այս որշման վերաբերյալ։ Այդ կարծիքները ևս դեռ չեն հրապարկվել։Հայաստանի կառավարությունն անցած տարվա վերջին նիստում էր հայտարարել Հռոմի կանոնադրության վավերացման գործընթացը սկսելու մասին։ Իշխանությունները դա հիմնավորում են Ադրբեջանի ագրեսիվ գործողություններով, հայտարարում են, որ այդ փաստաթղթի վավերացման դեպքում Հայաստանը կարող է Ադրբեջանի կողմից կատարված հանցագործությունների համար հայցեր ներկայացնել միջազգային դատարան։Միջազգային քրեական դատարանը քննում է ցեղասպանությունների, ռազմական, մարդկության դեմ հանցագործությունների դեպքերը, հետապնդում ռազմական ագրեսիայի համար պատասխանատու անձանց։Նա օրեր առաջ խնդրահարույց չէր համարել միջազգային փաստաթղթի վավերացման գործընթացը։ Նա շեշտել էր, որ իշխանությունների քայլը որևէ մեկի դեմ կամ կողմ չի ուղղված։ Խորհրդարանի խոսնակը նաև արձագանքել էր այն հարցին, թե համաձայնագրի վավերացման դեպքում հայաստանյան իշխանությունները քաղաքական կամք կունենա՞ն Պուտինին ձերբակալելու համար՝ ասելով. - «Էկեք հլը մի հատ վավերացնենք, վերջացնենք, Ռուսաստանի նախագահը գա... Կիկոսի մահի վերաբերյալ ես մեկնաբանություններ չեմ տալիս»։Իշխանական պատգամավոր Արմեն Խաչատրյանն այսօր հայտնեց, որ «Քաղաքացիական պայմանագրում» դեռ չեն քննարկել Հռոմի կանոնադրության վավերացման հարցը։ Հնարավոր է իշխանությունը հետ կանգնի վավերացման գործընթացից՝ հաշվի առնելով Վլադիմիր Պուտինին կալանավորելու պարտավորությունը։ Իշխանական պատգամավորը չբացառեց նաև այդ տարբերակը։Հիշեցմանը, որ ավելի վաղ հենց իշխող ուժից էին պնդում, թե վավերացումը Հայաստանի շահերից է բխում, Խաչատրյանն արձագանքեց. - «Ազգային շահը այդքան էլ միասեռ չէ, և ազգային շահի մեջ բազմաթիվ կոմպոնենտներ են մտնում, և վստահ կարող եմ ասել, որ Հայաստանի Հանրապետությունը վարվելու է այնպես, ինչպես ազգային շահն է թելադրում։ Եվ պետք է հաշվի առնենք այն հանգամանքը, որ Ռուսաստանը մեր ռազմավարական դաշնակիցն է, մենք Ռուսաստանի հետ ունենք ռազմավարական նշանակության համաձայնագրեր, պայմանագրեր, և դա ամբողջ աշխարհն էլ հասկանում է, որ այդպես է»։Հռոմի կանոնադրության վավերացման համար միայն իշխող «Քաղաքացիական պայմանագիր» խմբակցության ձայները բավարար են։Դեռ հայտնի չէ, թե երբ խորհրդարանում քննարկվի միջազգային համաձայնագիրը։ Կառավարությունը Սահմանադրական դատարանի որոշումից հետո երեք ամիս ունի խորհրդարանի վավերացմանը դիմելու համար։   "
Քաղաքականություն,Ալիևը Անկարայում «Հայաստանի վրա հարձակվելու դաբրո չի ստացել»․ Ստեփան Գրիգորյան," Վարչապետ Նիկոլ Փաշինյանը ոչ թե լավատես էր՝ հայտարարելով, որ խաղաղության պայմանագիր լինելու է, այլ մեսիջ էր ուղարկում հզոր երկրներին, մասնավորապես, Միացյալ Նահանգներին, ովքեր ուզում են մի բան ստորագրվի ու խաղաղություն լինի տարածաշրջանում, «Ազատության» հետ զրույցում ասաց քաղաքական վերլուծաբան Ստեփան Գրիգորյանը՝ նկատելով՝ ինչ-որ չափով դա ստացվեց։«Ադրբեջանն ասում է՝ «Հայաստանը չի ուզում, մենք ուզում ենք»։ Չի ասում՝ ինչո՞ւ առանձին դեպքերում դեմ են այս կամ այն կետին, բայց ասում է՝ «Հայաստանը չի ուզում»։ Ես կարծում եմ՝ այստեղ քաղաքական քայլ էր, որը վարչապետն արեց միջազգային հանրության համար», - նշեց Գրիգորյանը՝ հիշեցնելով՝ վարչապետի հայտարարությունից ժամեր անց Պետդեպարտամենտը, հանձինս խոսնակի, արձագանքեց Փաշինյանին։Կառավարության վերջին նիստի ժամանակ Նիկոլ Փաշինյանը նախ թվարկեց Ադրբեջանի գործողություններն ուղղված թե՛ Հայաստանի, թե՛ Արցախի դեմ՝ դրանք որակելով ագրեսիայի ակտ, ապա հայտարարեց՝ «խաղաղության պայմանագիր լինելու է և լինելու է մինչև օրս բարձրագույն մակարդակներում ձեռք բերված փաստաթղթերի հիման վրա»։Ժամեր անց ԱՄՆ պետդեպարտամենտի խոսնակի տեղակալ Վեդանտ Պատելը հայտարարեց, թե ԱՄՆ պետքարտուղարն ակտիվորեն ներգրավված է Երևանի և Բաքվի միջև խաղաղության քննարկումները դյուրացնելու գործում՝ շեշտելով՝ ոգևորված են Հարավային Կովկասում կայուն խաղաղության ուղղությամբ ձեռք բերված առաջընթացով, շատ բարձր են գնահատում Նիկոլ Փաշինյանի ուղերձն այդ առաջընթացի վերաբերյալ։Ավելի վաղ էլ ԱՄՆ պետքարտուղար Էնթոնի Բլինքենն էր հայտարարել, որ Երևանն ու Բաքուն ունեն հնարավորություն հասնելու խաղաղության:Անդրադառնալով Փաշինյանի հայտարարությանը, թե Հայաստանի դեմ ուղղված մեծ էսկալացիա չի լինի՝ Ստեփան Գրիգորյանը սա կապեց Ադրբեջանի նախագահի՝ օրերս Թուրքիա կատրած այցի հետ՝ նկատելով Անկարայում Իլհամ «Ալիևը Հայաստանի վրա հարձակվելու դաբրո չի ստացել և դա ակնհայտ է»։«Կասկած չունեմ, որ վարչապետն էդ ինֆորմացիան ուներ, դա է պատճառը, որ ինքն ասեց, որ էսկալացիա մեծ չի լինի Հայաստանի դեմ ուղղված։ Ինչպես նաև կա միսիա, այդ քաղաքացիական միսիան՝ դիտորդական միսիան, որը զսպիչ մեզխանիզմ է», - եզրափակեց քաղաքական վերլուծաբանը։Ստեփան Գրիգորյանի հետ հարցազրույցն ամբողջությամբ կարող եք դիտել ստորև․   "
Քաղաքականություն,"ԱԺ ընդդիմադիրները դեռ որոշում չունեն՝ կո՞ղմ, թե՞ դեմ են լինելու Հռոմի կանոնադրության վավերացմանը"," Ազգային ժողովի ընդդիմադիր երկու ուժերը դեռ որոշում չունեն՝ կո՞ղմ, թե՞ դեմ են լինելու Միջազգային քրեական դատարանի Հռոմի կանոնադրության վավերացմանը։ «Հայաստան» խմբակցության պատգամավոր Գեղամ Մանուկյանը, սակայն, բարձր դատարանի որոշումը, ըստ որի՝ միջազգային համաձայնագիրը համապատասխանում է Հայաստանի Սահմանադրությանը, աննախադեպ ու անհիմն է համարում։ Մինչդեռ երեկ բարձր դատարանի նախագահը հիմնավորել էր, թե սահմանադրական երկու փոփոխություններից հետո իրավիճակ է փոխվել։«Իրականում, թեև Սահմանադրությունը 2004-ից հետո փոխվել է, բայց այն հիմնական դրույթները, որի հիման վրա Սահմանադրական դատարանը այն համարել էր հակասահմանադրական, այդ կետերի բովանդակության բուն իմաստը չի փոխվել», - «Ազատության» հետ զրույցում ասաց Մանուկյանը՝ շարունակելով. - «Բայց, թերևս, հասկանալի է՝ սա արդեն ՔՊ-ական Սահմանադրական դատարանն է, զեկուցողը Վահե Գրիգորյանն էր...»:Հայաստանի կառավարությունն անցած տարվա վերջին նիստում էր հայտարարել Հռոմի կանոնադրության գործընթացը սկսելու մասին։ Իշխանությունները դա հիմնավորում են Ադրբեջանի ագրեսիվ գործողություններով, հայտարարում, որ այդ փաստաթղթի վավերացման դեպքում Հայաստանը կարող է Ադրբեջանի կողմից կատարված հանցագործությունների համար հայցեր ներկայացնել Բաքվի դեմ։Ազգային ժողովի նախագահ Ալեն Սիմոնյանը, մասնավորապես, հայտարարել է. - «Օրինակ, նույն մեր հարևան երկրի պաշտպանության նախարարին փորձենք Հաագայի դատարանի առջև կանգնեցնել՝ մեզ դա պետք ա՞, թե՞ պետք չի, իհարկե պետք ա. այդ ռազմական հանցագործությունները, կամ, օրինակ, որ բերել էին այդ վարձկաններին մեր դեմ: Մի խոսքով՝ մեզ պետք ա՞ դա, մեր երկրին, թե՞ պետք չի: Այսինքն՝ մենք պետք ա աչք փակե՞նք Լեռնային Ղարաբաղում տեղի ունեցածի վրա և որևիցե մեկին չկարողանանք միջազգային պատասխանատվության ենթարկե՞լ»:Մինչդեռ ընդդիմադիր «Հայաստան» խմբակցությունում կասկածում են, թե միջազգային դատարանը կկարողանա Բաքվին պարտադրել կատարել իր որոշումները։ Ադրբեջանը չի վավերացրել Միջազգային քրեական դատարանի Հռոմի կանոնադրությունը։«Բազմաթիվ հարցեր են առաջ բերում, որը դեռ քննարկման կարիք է ունենալու», - նշեց Գեղամ Մանուկյանը:Դաշնակցական պատգամավորը խնդրահարույց է համարում նաև հատկապես այս ընթացքում փաստաթղթի վավերացման գործընթացի շարունակումը՝ հաշվի առնելով, որ նույն Միջազգային քրեական դատարանը հետախուզում է հայտարարել Ռուսաստանի նախագահ Վլադիմիր Պուտինի նկատմամբ, ու նրա ձերբակալության որոշումը կա։Ընդդիմադիր մյուս՝ «Պատիվ ունեմ» խմբակցության ղեկավար Հայկ Մամիջանյանն այսօր նախընտրեց գնահատական չտալ, թե ինչ քաղաքական ազդեցություն կունենա այդ փաստաթղթի վավերացումը ռուս-հայկական հարաբերությունների վրա։«Հայ-ռուսական հարաբերությունների պատասխանատուն այս պահին իշխանություններն են, և ես բազմիցս արտահայտել եմ իմ կարծիքը, թե ինչպես են իրենք սիստեմատիկ կերպով փչացնում Հայաստանի Հանրապետության արտաքին բոլոր կապերը, այդ թվում նաև՝ մեր ռազմավարական դաշնակցի հետ կապերը, բայց՝ ոչ միայն», - «Ազատության» հետ զրույցում հայտարարեց Մամիջանյանը:Ինչ վերաբերում է գործընթացի «այսպես ասած՝ քաղաքական հնչեղության հարցին», ընդդիմադիր պատգամավորը կարծում է՝ դրա վերաբերյալ մեկնաբանություն պետք է տա իշխանությունը, իրենց խմբակցությունում այդ հարցը դեռևս չի քննարկվել:Ազգային ժողովի նախագահ Ալեն Սիմոնյանն օրեր առաջ խնդրահարույց չէր համարել միջազգային փաստաթղթի վավերացման գործընթացը։ Նա շեշտել էր՝ իշխանությունների քայլը որևէ մեկի դեմ կամ կողմ չի ուղղված. - «Հայաստանի Հանրապետությանը պետք ա այս որոշումը և պետք ա այդ համաձայնագրին միանալը»:Շաբաթասկզբին խորհրդարանում լրագրողները հետաքրքրվել էին՝ եթե Հայաստանը վավերացնի համաձայնագիրը, իշխանությունները քաղաքական կամք կունենա՞ն Պուտինին ձերբակալելու համար, ԱԺ խոսնակը հարցին ուղիղ չէր պատասխանել։«Եկեք հլը մի հատ վավերացնենք, վերջացնենք, Ռուսաստանի նախագահը գա, մի հատ հասկանանք… Կիկոսի մահի վերաբերյալ ես մեկնաբանություններ չեմ տալիս… Ինձ հետաքրքիր է՝ հիմա որ գնա ուրիշ երկիր, որևիցե, ես ֆիզիկապես դա չեմ պատկերացնում, անկեղծ ասած, իրագործումը որևէ երկրում, չգիտեմ՝ Կանադայում....», - ասել էր Սիմոնյանը:

Հռոմի կանոնադրության վավերացման համար միայն իշխող «Քաղաքացիական պայմանագիր» խմբակցության ձայները բավական են։ Սակայն Սահմանադրական դատարանի որոշումից հետո իշխանականները դեռ չեն հստակեցրել՝ երբ փաստաթղթի վավերացման գործընթաց կսկսեն ու արդյոք կողմ կլինեն դրան։  "
Քաղաքականություն,"Աբրահամյանը չի ընդունում, թե իր ընտանիքն ապօրինի ունեցվածքի տեր է"," Նախկին վարչապետ, Ազգային ժողովի նախկին նախագահ Հովիկ Աբրահամյանը չի ընդունում, թե իր ընտանիքն ապօրինի ունեցվածքի տեր է, նրա ներկայացուցչի խոսքով՝ սկսել են ուսումնասիրել Դատախազության՝ իրենց տրամադրած նյութերը 59 միավոր անշարժ գույքի և այլ ունեցվածքի մասին։«Նոր ենք ստացել նյութերը, բավականին շատ նյութեր են դրանք՝ 5 հազարից ավել փաստաթուղթ է, հարյուրավոր էջերով հայցադիմումն է, դրանք պետք է ուսումնասիրենք, որ կարողանանք լիարժեք դիրքորոշում հայտնենք», - «Ազատության» հետ զրույցում ասաց նախկին վարչապետի փաստաբան Արմեն Հարությունյանը:Փաստաբանն ասում է՝ նյութերն ուսումնասիրելիս մի քանի խնդիր արդեն նկատել են. օրինակ՝ իրավապահները հաշվի չեն առել, որ 95 թվին պետական պաշտոնյա դառնալիս Աբրահամյանն արդեն 40-ին մոտ էր և ունեցվածքի տեր։ Այնուամենայնիվ, Հարությունյանը տեսականում չի բացառում նաև հաշտեցման սցենարը, բայց ասաց՝ նախ պետք է հասկանան, թե իրավապահներն ինչ հաշվարկներ են արել։«Այն, ինչ որ հրապարակվել է՝ այդ քանակությամբ գույք, և այլն, և այլն, այդ բոլորը հենց այդ փոխկապակցված բոլորի գույքերն են, բայց այնտեղ ակնհայտ, ասենք, օրինակ, գույքեր կան, որոնք Աբրահամյանի հետ որևէ առնչություն չունեն», - նշեց փաստաբանը:59 միավոր անշարժ գույք, ավելի քան 52 միլիոն դոլար, 20 ընկերության բաժնետոմս, փոխառություններ․ ըստ Գլխավոր դատախազության՝ պետական համակարգում 20 տարվա աշխատանքից հետո Հովիկ Աբրահամյանն առնվազն այսքան կարողություն է կուտակել։Հակակոռուպցիոն դատարանն այս ամիս վարույթ է ընդունել Աբրահամյանի ընտանիքից ու հարազատներից այս սեփականությունը բռնագանձելու գործը: Դատական առաջին նիստը դեռ նշանակված չէ։«Ունեցվածքի ցանկը կազմել ենք մոտ երկու տարվա քննությունից հետո», - «Ազատությանը» տեղեկացրեց այս գործով դատախազ Տիգրան Ենոքյանը՝ շարունակելով. - «Մնացածը դատարանում են՝ դետալային ապացուցման այդ հանգամանքները, դա ավելի ծավալուն պրոցես է, որը, կարծում եմ, դռնբաց դատական պրոցեսի ընթացքում ավելի առարկայական կներկայացնենք, հանրությունն էլ կհասկանա ինչ է կատարվում»: Մինչ իրավապահները երկու տարի քննություն էին իրականացնում, Աբրահամյաններին հաջողվեց կալանքից հանել ու վաճառել կասկածելի համարվող այդ գույքի թերևս «ամենայուղոտ պատառը»: Ո՞վ թույլ տվեց Հովիկ Աբրահամյանի որդուն՝ Արտաշատի նախկին քաղաքապետին պատկանող՝ քրեական գործով կալանքի տակ եղած առանձնատունը հանել կալանքից ու վաճառել. սա պարզելու համար Ազգային անվտանգության ծառայությունում հարուցված քրգործում առայժմ առաջընթաց չկա։Հայտնի առանձնատունը պաշտոնեական լիազորությունների չարաշահման գործով կալանքի տակ էր հայտնվել 2021 թվականին, ապա Աբրահամյանի որդին դիմել էր դատարան՝ պահանջելով հանել տունը կալանքից: Առաջին ատյանի դատարանը բավարարել էր դիմումը, և մինչ Գլխավոր դատախազությունը կդիմեր Վերաքննիչ, գործով զբաղվող քննիչը տեղեկացնել էր Կադաստրի կոմիտեին, թե գույքի վրա կալանք չկա, և հաշվված օրերի ընթացքում շքեղ առանձնատունը վաճառվել էր։ Քննիչը, որը փաստացի ճանապարհ էր հարթել վաճառքի համար, շարունակում է աշխատել Հակակոռուպցիոն կոմիտեում:

«Հարց են բարձրացնում քննիչ, դատախազ, դատավոր՝ այս երեք կարևոր սուբյեկտների գործողությունների վերաբերյալ և հիմնավոր կասկած են առաջադրում, որ այստեղ կա հանցավոր համաձայնություն, այդ թվում նաև, բնականաբար, Աբրահամյանների հետ, որ որոշ ժամանակով գույքի նկատմամբ կալանքի որոշումը չեղարկեն», - «Ազատության» հետ զրույցում նշեց իրավապաշտպան Արթուր Սաքունցը:Հիմա Դատախազությունը պահանջում է Աբրահամյանի ընտանիքից 2 միլիարդ դրամ փոխանցել պետբյուջե` այս առանձնատան վաճառքի դիմաց: Իրավապահները կարծում են՝ չի հիմնավորել, որ Ազգային ժողովի շենքի նմանությամբ կառուցված առանձնատունը խորհրդարանի նախկին խոսնակի ընտանիքը կառուցել կամ ձեռք էր բերել օրինական եկամուտներով, օրինակ՝ Կառավարությունից կամ Ազգային ժողովից ստացված աշխատավարձով։

«Մենք առաջնորդվել ենք մեր ուսումնասիրության շրջանակներում Կադաստրի կոմիտեի կողմից տրամադրված տվյալներով, համաձայն որոնց՝ այդ գույքը արդեն իսկ օտարված է եղել. կար պայմանագիր, պայմանագրում հստակ նշված էր, թե գումարը երբ պետք է փոխանցվեր վաճառող կողմին, տվյալ դեպքում՝ Հովիկ Աբրահամյանի որդուն», - ասաց դատախազ Ենոգյանը:Ինչո՞ւ է Դատախազությունը պահանջում բռնագանձել առանձնատնից ստացված 2 միլիարդ դրամը, ոչ թե առանձնատունը, դատախազը պատասխանում է՝ որովհետև տունը գնած նորահայտ գործարար Նարեկ Նալբանդյանը համարվել է բարեխիղճ գնորդ։ Եթե նրան իրավապահները չհամարեին բարեխիղճ գնորդ, օրենքը թույլ էր տալիս բռնագանձել առանձնատունը։

«Հիմա կոնկրետ այս առանձնատան գործարքը հենց բարեխղճության տիրույթում է, այսինքն՝ մենք տվյալներ չենք ստացել, որ գնորդը եղել է անբարեխիղճ, և այդ գործարքի արդյունքում նշված առանձնատունը շարունակում է պատկանել Աբրահամյաններին. մենք նման ապացույցներ ձեռք չենք բերել, նման տվյալներ չենք ստացել», - ընդգծեց դատախազը:Ապօրինի գույքի բռնագանձման մասին օրենքը, սակայն, փաստում է` «անձը չի հանդիսանում բարեխիղճ ձեռք բերող, եթե իրավասու մարմինն ապացուցում է, որ այդ անձը գույքը ձեռք բերելու պահին գիտեր կամ ողջամտորեն կարող էր իմանալ գույքի՝ ապօրինի ծագում ունենալու մասին»։ Հարց է` նոր սեփականատերը հեղափոխությունից հետո ողջամտորեն չէ՞ր կարող իմանալ, որ Մոնումենտում կառուցված շենքը նախկին վարչապետինն է և անցնում է քրեական գործով: Եթե նույնիսկ այդ մասին չի իմացել առքուվաճառքի ժամանակ, ինչպե՞ս է ամիսներ առաջ, երբ արդեն աղմկահարույց քրեական գործը հարուցված էր, թարմացրել Աբրահամյանների հետ առքուվաճառքի պայմանագիրը և գրանցել այդ փոփոխությունները Կադաստրում: Այս մասին անցյալ շաբաթ գրել է «Հետք»-ը, պետական որևէ կառույց չի հերքել:Եվս մի հանգամանք, որ կասկածելի է դարձնում գնորդի բարեխղճությունը, նկատում է Արթուր Սաքունցը: «Այսինքն՝ ինքը վստահություն է ունեցել, որ ինքը այն, ինչ որ գնում է, և այդ գույքը, որը գնում է, այդ գույքի հետ կապված հարցեր կան, և այդ ռիսկերը, կամ հնարավոր գործոնները կարող են ազդել իր գործարքի հաջողության վրա, դրանք միանշանակ չեզոքացվելու են: Բայց այդ դեպքում ես հարց եմ բարձրացնում՝ իսկ արդյո՞ք բարեխիղճ ձեռքբերման մասին է խոսքը: Որովհետև ոչ գնորդն է ոչ հայտնի, այսինքն՝ բավական հայտնի է, և վաճառողն էլ՝ գույքի տերը», - շեշտեց իրավապաշտպանը:Հաղթանակի զբոսայգու հարևանությամբ Աբրահամյանները ևս մեկ առանձնատուն ունեն, որը պատկանում է Հովիկ Աբրահամյանի կնոջը։ Այդ տունը, նախկին քաղաքապետ Գագիկ Բեգլարյանի, նախկին պատգամավոր Միհրան Պողոսյանի, Հատուկ քննչական ծառայության նախկին պետ Անդրանիկ Միրզոյանի ու մի շարք այլ նախկին պաշտոնյաների տները քննության առարկա են նաև մեկ այլ քրեական գործով Հակակոռուպցիոն կոմիտեում։ Իրավապահները փորձում են պարզել, թե 2000-ականներին դեռ հանրային տարածք այս թաղամասի հողերի սեփականաշնորհումն ու կառուցապատումը օրինակա՞ն, թե՞ անօրինական եղանակով է արվել։ 4 տարի է՝ քննում են, դեռ նորություն չկա։   "
Քաղաքականություն,"Ընդդիմադիր պատգամավորի համոզմամբ, իշխանությունը հանրությունից թաքցնում է այն, ինչ իրականում բանակցվում է"," Ընդդիմությունը պահանջում է, որ կառավարությունն իրենց տրամադրի Ադրբեջանի հետ բանակցվող խաղաղության պայմանագրի հայկական կողմի առաջարկները։Այս հարցով դեռևս երկու ամիս առաջ ընդդիմադիր «Հայաստան» խմբակցության պատգամավոր Ագնեսա Խամոյանը գրությամբ դիմել է Անվտանգության խորհրդի քարտուղարին, սակայն առայսօր պատասխան չի ստացել։«Սա գրությունն է հունվարի 25-ի՝ հասցեագրված Անվտանգության խորհրդի քարտուղար Արմեն Գրիգորյանին, որտեղ շատ պարզ ձևակերպել եմ, որ ցանկանում եմ ծանոթանալ խաղաղության պայմանագրի հայկական կողմի առաջարկներին, որոնք, ինչպես բազմիցս Ձեր ելույթներում հայտնել եք Դուք, վարչապետը, ԱԳ նախարարը, ուղարկվել են Ադրբեջանին։ Հանդիպման համար խնդրում եմ հայտնել օր և ժամ։ Ես Ազգային ժողովի պատգամավոր եմ և իրավունք ունեմ ի պաշտոնե ծանոթանալու այդ փաստաթղթին։ Եվ ինձ չեն պատասխանել», - «Ազատությանն» ասաց Խամոյանը։Ինչո՞ւ Անվտանգության խորհուրդը կամ կառավարությունը ընդդիմադիր պատգամավորին խաղաղության պայմանագրի շուրջ հայկական կողմի առաջարկներին ծանոթանալու հնարավորություն չի տալիս։ Ագնեսա Խամոյանի համոզմամբ, ակնհայտորեն հանրությունից թաքցնում են այն, ինչ իրականում բանակցվում է։Ի դեպ, պատգամավորն ասում է, որ դեռ անցած տարի արտգործնախարարությունում այդ փաստաղթղթի նախնական տեքստին ծանոթանալու հնարավորություն ստացել է, և դեռ այն ժամանակ Արցախի մասին որևէ հիշատակում չի տեսել. - «Արտաքին գործերի նախարարությունում ամենանախնական տարբերակին ծանոթացա, որտեղ արդեն իսկ արձանագրվեց ինձ համար, որ չկա Արցախի հարց խաղաղության պայմանագրում, չկա, առավել ևս, ինքնորոշման իրավունքի առաջ մղում»։Թե ինչ փոփոխությունների ենթարկվել արդեն մի քանի անգամ Ադրբեջանի և Հայաստանի միջև փոխանակված ու լրամշկված փաստաղթուղթը, պարզ չէ։Այսօր խորհրդարանում արտգործնախարար Արարատ Միրզոյանը միայն տեղեկացրեց, որ ստացել են Ադրբեջանի հերթական առաջարկները և առաջիկայում կպատասխանեն դրանց։ Միրզոյանը որևէ մանրամասն փոխանակվող առաջարկներից չներկայացրեց։Մինչդեռ խաղաղության պայմանագրի տեքստին ծանոթանալու ընդդիմության պահանջին ի պատասխան, իշխող «Քաղաքացիական պայմանագիր» խմբակցության ղեկավար Հայկ Կոնջորյանը երեկ հակադարձել էր, թե վարչապետ Փաշինյանն ընդդիմադիրներին փակ հանդիպման է հրավիրել, որտեղ նրանք կարող էին ծանոթանալ հայկական կողմի առաջարակներին. - «Ամեն անգամ գալիս են, կուսական զարմանքով խոսում են, որ այ, մենք չգիտենք, թե դուք ինչ եք բանակցում, այ-այ-այ... Եկեք մեզ մի հատ պատմեք... Էն դեպքում, երբ վարչապետը էս ամբիոնից ուղիղ եթերով հրավիրել ա իրանց, հրավիրել ա փակ քննարկման, որտեղ պատրաստ էր ներկայացնել այդ թվում նաև բանակցային գործընթացը։ Էս մարդիկ շեֆից հարցրել են, շեֆը արգելել ա, և չեն եկել էդ քննարկմանը։ Չնայած տեղում համաձայնվել էին»։Ագնեսա Խամոյանը սակայն Փաշինյանին տեսնել չի ուզում, այլ փաստաթղթին է ցանկանում ծանոթանալ. - «Հարգելի գործընկերներ, ես միջնորդների կարիք չունեմ և կարդալ էլ գիտեմ։ Ես կարող եմ կարդալ էդ պայմանագիրը։ Ես օգնականի կարիք չունեմ, դա կլինի Նիկոլ Փաշինյանը, թե չգիտեմ ով կլինի»։Այն, որ խաղաղության պայմանագրի շուրջ բանակցություններում Ալիևը նորանոր պահանջներ է առաջ քաշում՝ նաև տարածքային պահանջներ ներկայացնելով Հայաստանին, չեն թաքցնում նաև Հայաստանի իշխանությունները։ Ավելին, Փաշինյանը վերջին ասուլիսում փակագծեր բացեց՝ Ադրբեջանը խաղաղության պայմանագրի շուրջ հայկական առաջարկների մեծ մասը ջնջած հետ է ուղարկում և խոսում սպառնալիքի լեզվով. - «Ադրբեջանն ասում ա՝ դե պատերազմում հաղթել եմ, էս ի՞նչ բանակցություններ եք անում, էս ի՞նչ առաջարկներ եք տալիս և այլն, և այլն։ Հաղթել եմ, թուղթ եմ ուղարկում, հինգ սկզբունքներս ուղարկել եմ, ստորագրեք: Եթե 23 թվականին չստորագրեք, ես լայնածավալ հարձակում եմ սկսելու»։Պաշտոնական Երևանը վերջին օրերին պարբերաբար ահազանգում է Ադրբեջանի կողմից հնարավոր ռազմական գործողությունների վերսկսման վտանգի մասին։ Մինչդեռ ընդդիմությունը պնդում է, որ դատելով իշխանության քայլերից՝ Փաշինյանի կառավարությունը կա'մ չի պատկերացնում, թե երկրին ինչ ծանր հարված է սպասվում, կա'մ հասկանալով դաշտ է նախապատրաստում նոր կորուստների համար։«Քայլերի այն մասը, որը պետք է իրականացնի, պարզապես հրապարակման ենթակա չէ։ Սակայն առաջնագծի իրավիճակը և իրերի դասավորությունը իմանալով՝ դա համապատասխան ենթադրությունների հնարավորություն տալիս է», - ասում է «Պատիվ ունեմ» խմբակցության քարտուղար Տիգրան Աբրահամյանը։Ընդդիմադիր խմբակցության քարտուղարը նաև մտահոգիչ է համարում, որ այս օրերին, երբ զինված ուժերը պետք է պատրաստ լինեն ցանկացած իրավիճակի, իշխանությունը քարոզչական միջոցներով արշավ է սկսել զինվորականների դեմ. - «Եթե իշխանությունը մի կողմից գիտակցում է իրավիճակի լրջությունը, բայց շարունակում է Զինված ուժերի մարտունակությանը կամ բարոյահոգեբանական վիճակին հարվածներ հասցնել, ապա դա անում է նպատակաուղղված, դա անում է գիտակցված, դա անում է հետագայում կրկին բանակին որակումներ տալու [նպատակով], որպեսզի դրանով հիմնավորվի իր հետագա մյուս կորուստները և զիջումները»։Իր վերջին ասուլիսում Փաշինյանը հայտարարել էր, թե 2020-ի պատերազմը պարտվել են, որովհետև բանակում գործել է հինգերորդ շարասյուն: Ասվածը հաստատող որևէ փաստ, սակայն, վարչապետը չէր ներկայացրել։  "
Քաղաքականություն,"ՀՀ-ԱՄՆ հարաբերություններն ունեն զարգացնելու մեծ պոտենցիալ, սակայն ժամանակ և հետևողական ջանքեր են պահանջվում․ Մակունց"," Հայաստանի Հանրապետությունը վարում է այնպիսի արտաքին քաղաքականություն, որի առանցքում Հայաստանի Հանրապետության անվտանգային շահն է, «Ազատության» հետ զրույցում ասաց Միացյալ Նահանգներում Հայաստանի դեսպան Լիլիթ Մակունցն՝ անդրադառնալով քննադատություններին, թե Հայաստանի քայլերը ԱՄՆ-ի հետ դաշնակցային հարաբերություններ հաստատելու ճանապարհին բավարար չեն, որ պետք է ավելին անել։Մակունցի համոզմամբ, Հայաստան-ԱՄՆ երկկողմ հարաբերություններն ունեն զարգացնելու մեծ պոտենցիալ, սակայն պահանջվում են ժամանակ և հետևողական ջանքեր՝ ընդ որում տարբեր ուղղություններով։Դիտարկմանը, թե պաշտոնական Երևանը ասում է, որ ԱՄՆ-ը բարեկամ երկիր է, նույնն ասում է նաև Վաշինգտոնը, հարցին՝ ե՞րբ է գալու ժամանակը, որ Հայաստանն ասի՝ ԱՄՆ-ը ռազմավարական գործընկեր է, այդպիսի հեռանկար տեսնո՞ւմ է, Մակունցը պատասխանեց․ - «Ես կարծում եմ, որ ցանկացած Հայաստանի Հանրապետության ներկայացուցիչ, ով աշխատում է որևէ մայրաքաղաքում, փորձում է առավելագույն ջանքեր գործադրել՝ հարաբերությունները զարգացնելու, խորացնելու, ծառայեցնելու ոչ միայն երկկողմ փոխշահավետ համագործակցությանն այլ նաև Հայաստանի Հանրապետության գերակա շահերին, և Հայաստանի Հանրապետությունն այս պահին առավելագույն ջանքեր գործադրում է նաև Միացյալ Նահանգներում երկկողմ ջանքեր են գործադրվում, ինչպես ես նշեցի, իսկ թե որտեղ կհանգեցնի այդ համագործակցությունը, ես այս պահին չեմ կարող գնահատել»։Մակունցի հետ հարցազրույցն ամբողջությամբ կարող եք դիտել ստորև․  "
Քաղաքականություն,Հատկապես Լեռնային Ղարաբաղում Ադրբեջանը քարոզչական հող է նախապատրաստում նոր գործողության համար․ քաղաքագետ," Ակնհայտ է, որ Ադրբեջանն այս փուլում կարծես թե պատրաստվում է նոր էսկալացիայի, «Ազատության» հետ զրույցում նման կարծիք հայտնեց Ժողովրդավարության և անվտանգության տարածաշրջանային կենտրոնի նախագահ, քաղաքագետ Տիգրան Գրիգորյանը։Վկայակոչելով Բաքվի պաշտոնական լրահոսը՝ Գրիգորյանը նկատեց՝ հատկապես Լեռնային Ղարաբաղում Ադրբեջանը քարոզչական հող է նախապատրաստում նոր գործողության համար։«Անընդհատ խոսում են տարբեր ապօրինի զինված խմբավորումների գոյության մասին Արցախում, խոսում են նաև այն մասին, որ Հայաստանից Արցախ զենք և զինամթերք են տեղափոխում։ Վերջին իրենց այդ քայլը դիվանագիտական, երբ Արցախի ներկայացուցիչներին հրավիրեցին Բաքու՝ շատ լավ հասկանալով, որ այդ հրավերը մերժվելու է և այդ նպատակով էր արվել։ Այսինքն՝ փորձում են ցույց տալ, որ ղարաբաղյան կողմը ապակառուցողական է։ Այդ առումով, կարծում եմ, Ալիևը հնարավորությունների պատուհան է տեսնում ինչ-որ և հասկանում է, որ այդ պատուհանն անվերջ գոյություն չի ունենալու և փորձում է պարզապես ուժի կիրառման միջոցով հասնել իր մաքսիմալիստական նպատակներին Լեռնային Ղարաբաղում, բայց ոչ միայն Լեռնային Ղարաբաղում, այլև հայ-ադրբեջանական համատեքստի այլ օրակարգերում», - ասաց քաղաքագետը։Կառավարության վերջին նիստերից մեկի ժամանակ ընդգծելով, որ աճել է Ադրբեջանի ագրեսիվ հռետորիկան և քաղաքականությունը՝ Հայաստանի վարչապետ Նիկոլ Փաշինյանը հայտարարեց՝ հիմա շատ մեծ է էսկալացիայի հավանականությունը՝ թե՛ Հայաստանի սահմանի երկայնքով, թե՛ Լեռնային Ղարաբաղում։ Օրերս էլ Հայաստանի արտգործնախարարությունն ահազանգեց՝ Ադրբեջանի կողմից հերթական ագրեսիայի նախապատրաստման մասին։Ադրբեջանի նախագահը, ելույթ ունենալով Անկարայում անցկացված թյուրքական երկրների կազմակերպության գագաթնաժողվում հայտարարել է, թե Հայաստանը չնայած 2022 թվականին «Պրահայում և Սոչիում ճանաչել է Ադրբեջանի տարածքային ամբողջականությունն ու ինքնիշխանությունը, դեռ ամբողջովին դուրս չի բերել իր զորքերը Ադրբեջանի տարածքից»։ Ալիևը նաև ասել է, թե «Հայաստանը խուսափում է Զանգեզուրյան միջանցքը բացելու պարտավորությունից՝ խախտելով 2020 թվականի նոյեմբերի հայտարարության պայմանները և պետք է դրա համար պատասխանատվություն կրի»։Տիգրան Գրիգորյանի հետ հարցազրույցն ամբողջությամբ կարող եք դիտել ստորև․   "
Քաղաքականություն,Հրաչյա Սարգսյանի հրաժարականից հետո քաղաքապետի պարտականությունները ստանձնել է նրա առաջին տեղակալը," Մեկուկես տարվա ընթացքում Երևանի կառավարումը երրորդ մարդուն է փոխանցվում։ Հրաչյա Սարգսյանի հրաժարականից հետո քաղաքապետի պարտականությունները ստանձնել է նրա առաջին տեղակալը՝ Լևոն Հովհաննիսյանը։ Քաղաքապետարանից միայն հայտնում են՝ նա երեկվանից ժամանակավոր պաշտոնակատարի կարգավիճակ ունի։Իշխող «Իմ քայլը» խմբակցությունից ասացին, թե առայժմ չեն որոշել՝ մինչ աշնանը կայանալիք հերթական ընտրությունները ավագանիով նոր քաղաքապետ կընտրեն, թե՝ ոչ: Իրավապաշտպան Դանիել Իոաննիսյանը, մինչդեռ, պնդում է՝ առանց ընտրության Հովհաննիսյանը երկար պաշտոնավարել չի կարող։«Երևանում համայնքի ղեկավարի պաշտոնը թափուր մնալու դեպքում ավագանին ունի մեկամսյա ժամկետ նոր համայնքի ղեկավար ընտրելու համար: Եթե համայնքի ղեկավարի թեկնածու չի առաջադրվում կամ եթե միայն մեկ թեկնածու է առաջադրվում և ինքը չի հավաքում բավարար թվով կողմ ձայներ, և 30-օրյա ժամկետը լրանում է, ապա կառավարությունը լուծարում է ավագանին, ավագանու լիազորությունները վաղաժամ դադարեցվում են և նշանակվում են արտահերթ ընտրություններ», - ներկայացրեց Իոաննիսյանը:2021-ի դեկտեմբերին, երբ իշխող ուժն անվստահություն հայտնեց նախկին քաղաքապետ Հայկ Մարությանին, Հրաչյա Սարգսյանը պաշտոնը ստանձնեց ավագանու ընտրության միջոցով:«Հուսով եմ, որ Երևանի ավագանին կընտրի համայնքի ղեկավար, ով որ կղեկավարի համայնքը մինչև կես տարի հետո կայանալիք ընտրությունները», - ասաց Իոաննիսյանը:38-ամյա Սարգսյանը երեկ հայտնեց հեռանալու մասին՝ հերթական ընտրություններից ընդամենը կես տարի առաջ, որոշման պատճառների մասին որոշեց չխոսեց։ Իշխող թիմն էլ է լռում։Վերջին ամիսներին երևանցիները Սարգսյանին տեսնում էին հիմնականում ավագանու նիստերի ժամանակ։ Հանրային միջոցառումներին փոխքաղաքապետ Տիգրան Ավինյանն է ներկա, նա է հարցազրույցներ տալիս, տարին ամփոփում, կառավարության նիստերին մասնակցում։Աշնանը սպասվող ընտրություններին հենց Ավինյանն է գլխավորելու իշխող «Քաղաքացիական պայմանագրի» նախընտրական ցուցակը և շատ փորձագետներ նրա ակտիվությունը վաղաժամ սկսված նախընտրական քարոզչություն են համարում։Վերջին ամիսներին քաղաքային իշխանությունների ներսում կատարվողը խնդրահարույց է, շեշտում է իրավապաշտպան Դանիել Իոաննիսյանը և ընդգծում՝ այս ամենը սկսվեց Հայկ Մարությանին վիճահարույց պաշտոնանկությամբ։Այն ժամանակ իշխող կուսակցությունը իր շարքերից հեռացած քաղաքապետին անվստահություն հայտնեց՝ հայտարարելով, թե խզվել է ավագանու ու Մարությանի կապը, քննադատեցին նաև, որ խորհրդարանական ընտրություններում չպաշտպանեց «Քաղպայմանագրին»։ Իր հերթին Մարությանն իշխանություններին մեղադրեց հեղափոխական արժեքներից հեռանալու համար։«Դա շատ խնդրահարույց էր, զուգորդվել է անընդունելի արարքներով, և այդ պահից սկսած, իհարկե, պրոցեսները խնդրահարույց են, բայց ամեն դեպքում, ես հուսով եմ, որ լինեն դրանք հերթական, լինեն արտահերթ ընտրություններ, կայանալու են այս տարի, հուսով եմ, որ դրանք կլինեն որակյալ ընտրություններ և Երևանի բնակիչները կորոշեն, թե որ կուսակցությունը և որ կուսակցության առաջին համարը պետք է իշխանություն ունենան Երևանում մոտակա 5 տարիների ընթացքում», - ասաց իրավապաշտպանը:Երևանի փողոցներում «Ազատության» հարցերին պատասխանած քաղաքացիները սխալ էին համարում, որ քաղաքապետարանում առաջին դեմքն իրականում այլ մեկն է: Մեր հարցերին պատասխանած երևանցիները հիմնականում դրական էին արտահայտվում Հրաչյա Սարգսյանի մասին։  "
Քաղաքականություն,Արցախի խորհրդարանը նախագահ ընտրելու իրավունք կստանա․ ԱԺ-ն երեկ առաջին ընթերցմամբ ընդունեց նախագիծը," Արցախի խորհրդարանը նախագահ ընտրելու իրավունք կստանա․ երեկ առաջին ընթերցմամբ ընդունվեց փոփոխությունը, համաձայն որի՝ ռազմական դրության դեպքում նախագահ ընտրելու իրավունքը կվերապահվի Ազգային ժողովին։Արցախի գործող Սահմանադրությամբ նախագահի հրաժարականի, մահվան, լիազորությունների դադարեցման կամ նրան անվստահություն հայտնելու, պաշտոնանկ անելու դեպքում խորհրդարանը լուծարվում է, և նախագահի ու Ազգային ժողովի արտահերթ ընտրություններ են անցկացվում։ Մինչդեռ առաջին ընթերցմամբ ընդունված փոփոխությամբ հնարավոր կլինի խուսափել խորհրդարանի լուծարումից, և օրենսդիր մարմինը կկարողանա նախագահ ընտրել։Ինչո՞ւ Արցախում գնացին այս քայլին, հատկապես որ ռազմական դրությունը Լեռնային Ղարաբաղում գործում է դեռ 1992 թվականից և պահպանվում է մինչև օրս, արդյո՞ք Արայիկ Հարությունյանն առաջիկայում հրաժարական տալու մտադրություն ունի։«Շատ բան կարող է լինել», - ասում է իշխող «Ազատ հայրենիք- ՔՄԴ» խմբակցության պատգամավոր Արամայիս Աղաբեկյանը։«Հաշվի առնելով ներկա իրողությունները՝ Աստված մի արասցե, պատկերացնենք, որ նախագահի հետ մի բան է լինում, և չի կարողանում այլևս իր պաշտոնավարումը շարունակել: Այդ դեպքում, որպեսզի երկիրը չմնա անգլուխ, Ազգային ժողովն այս փոփոխությամբ հնարավորություն է ստանում նախագահ ընտրել», - ասաց Աղաբեկյանը։Հարցին, թե տեղեկություններ կան, որ Արայիկ Հարությունյանը ցանկանում է ժամանակից շուտ հրաժարական տալ, և սա նաև դրա համար է արվում, այդպիսի հնարավորություն տեսնո՞ւմ է, Աղաբեկյանը պատասխանեց․ - «Ես այդպիսի տեղեկություն չունեմ, իրադարձությունները զարգանում են կայծակնային արագությամբ»։Արայիկ Հարությունյանի պաշտոնավարման ժամկետն ավարտվում է 2025-ին, այսինքն՝ ընդամենը 2 տարի անց Արցախում համապետական ընտրություններ անցկացնելու անհրաժեշտություն է առաջանալու։Հայաստանի Ազգային ժողովի «Պատիվ ունեմ» խմբակցության քարտուղար, Արցախի նախագահի նախկին խորհրդական Տիգրան Աբրահամյանի համոզմամբ՝ սահմանադրական այս փոփոխությամբ Ստեփանակերտում փորձում են նվազեցնել կառավարման համակարգի հետ կապված ռիսկերը՝ հաշվի առնելով, որ Ադրբեջանը բազմիցս սպառնացել է գործողությունների դիմել, եթե Արցախում ընտրություններ անցկացվեն։ Ընդ որում, 2025-ին ավարտվում է նաև ռուս խաղաղապահների առաքելության ժամկետը, և, ըստ պատգամավորի, բավական դժվար շրջափուլ է սպասվում։ Տիգրան Աբրահամյանը, սակայն, չի բացառում, որ Արայիկ Հարությունյանը ժամկետից շուտ հրաժարական տա, և խորհրդարանը նոր նախագահ ընտրի։«Տեղեկություններ կան, որ այս գործընթացը ավարտելուց հետո միանգամից լինելու է նախագահի հրաժարական, և լինելու է նոր նախագահի ընտրություն, որովհետև դեռևս Արցախի քաղաքական վերջին ճգնաժամի՝ հունվարին, Արցախի նախագահը փաստորեն հայտարարել է, որ ցանկություն ունի հրաժարական տալու։ Դա տարբեր քննարկումների արդյունքում փաստացի հետաձգվեց», - նշեց պատգամավորը։Աբրահամյանի խոսքով՝ նախագահ Հարությունյանը սահմանադրական այս փոփոխությունը հանրության լայն շրջանակների հետ չի քննարկել, և շատերի համար այն անակնկալ է եղել։ Հիմա մարդիկ անհանգիստ են, թե խորհրդարանի որոշմամբ ով կարող է փոխարինել Արայիկ Հարությունյանին, ասում է նա. - «Ո՞վ է այդ թեկնածուն, որովհետև նրանց համար շատ կարևոր է, որ չստացվի այնպես, որ այսպիսի հնարավորություն ստեղծվի՝ Արայիկ Հարությունյանը հրաժարական տա, և նրա քաղաքական ուժը, որն ունի մեծամասնություն, մեկ ձայնի տարբերությամբ, բայց համագործակցում է մեկ այլ քաղաքական ուժի հետ, հնարավորություն չունենա ընտրելու այնպիսի նախագահի, որը հանրության վստահությունը չի առաջացնում, ըստ էության, հանրությանը չի ներկայացնում, և տեղի ունենա ինչ-որ արհեստական նախագահի նշանակում։ Եվ սա է հիմնական բանը, որ մարդկանց շրջանում բավականին մեծ անհանգստություն է առաջացնում»։Պետական համակարգը բոլոր հնարավոր միջոցներով պիտի ամուր պահենք. ընդդիմադիր պատգամավորԱրցախի խորհրդարանին նախագահ ընտրելու հնարավորություն տվող փոփոխությունն առաջին ընթերցմամբ ընդունվել է միաձայն, ընդդիմադիր ուժերը ևս կողմ են քվեարկել։Ընդդիմադիր «Արդարություն» խմբակացության պատգամավոր Մետաքսե Հակոբյանը պարզաբանում է՝ չնայած իրենց մտահոգություններին, կողմ են քվեարկել՝ հաշվի առնելով ճգնաժամային իրավիճակն ու Արցախը ցնցումներից զերծ պահելու ցանկությունը, թեև դեռ Գերագույն դատարանը պետք է որոշի՝ որքանով այդ փոփոխությունը սահամանադրական։«Պետական համակարգը բոլոր հնարավոր միջոցներով պիտի ամուր պահենք, այդ թվում՝ ճգնաժամային իրավիճակում ցնցումներից ևս զերծ պահելը մեր գերակայությունն է: Այդ պատճառով հիմքում դա էր, որ մենք կողմ քվեարկեցինք», - «Ազատությանն» ասաց նա:Առաջին ընթերցմամբ ընդունված նախագծի վերաբերյալ գրավոր առաջարկների ներկայացման ժամկետ է սահմանվել մինչև մարտի 21-ը, որից հետո արդեն խորհրդարանը սահմանադրական փոփոխության նախագիծը կքվեարկի 2-րդ և վերջնական ընթերցմամբ։Ավելի վաղ Արցախի նախագահի մամուլի քարտուղարը հերքել էր պնդումներն այն մասին, թե Արցախի խորհրդարանին նախագահ ընտրելու հնարավորություն է տրվում Արայիկ Հարությունյանի հրաժարականը կազմակերպելու համար։  "
Քաղաքականություն,Գյումրիի ավագանին քաղաքապետի երկրորդ տեղակալ ընտրեց Վահագն Մկրտչյանին," 21 կողմ, 4 դեմ, 3 ձեռնպահ. Գյումրիի ավագանին այսօր քաղաքապետի երկրորդ տեղակալ ընտրեց Վահագն Մկրտչյանին։ Նորընտիր փոխքաղաքապետը վարչապետի տիկնոջ՝ Աննա Հակոբյանի մորաքրոջ թոռն է։ Առաջին փոխքաղաքապետ Արթուր Պապիկյանն էլ պաշտպանության նախարար Սուրեն Պապիկյանի ազգականն է։ Երկուսն էլ «Քաղպայմանագրից» են։Տեղական ընտրություններից հետո կայացած քաղաքական համաձայնությամբ այդ քվոտաները հաղթած «Բալասանյան» դաշինքի հետ կոալիցիա կազմած ՔՊ-ինն են. Արդյո՞ք սա նեպոտիզմի դրսևորում չէ, հարցրեցինք նորընտիր փոխքաղաքապետին. Վահագն Մկրտչյանն ասում է, որ՝ ոչ:«Տիկին Հակոբյանը քաղաքական հարցերով ընդհանրապես չի զբաղվում, նույնիսկ քննարկում չի եղել, մամուլից տեղեկացված եղել է, բայց քննարկում չի եղել», - ասաց Մկրտչյանը:Այդուհանդերձ, 28-ամյա ՔՊ-ականն ասում է՝ եթե անհրաժեշտություն լինի, ազգակցական կապը կփորձի օգտագործել քաղաքի խնդիրների լուծման համար. - «Ի շահ քաղաքի՝ դեր կունենա անպայման: Տվյալ իրավիճակում, եթե կարիքը կտա, որ տեղյակ պահեմ, որ թեկուզ հրավիրեմ, շահագրգռեմ, օգտագործեմ բարեկամական կապն ի շահ քաղաքի զարգացման, այդ ժամանակ անպայման տեղյակ կպահեմ»:Վահագն Մկրտչյանի թեկնածությանն այսօր չորս ընդդիմադիրներ դեմ քվեարկեցին. երկուսը «Ապրելու երկրից», երկուսը՝ Հանրապետականից։Հանրապետական խմբակցության ավագանու անդամ Նարեկ Միրզոյանը դեմ քվեարկելու 2 պատճառ նշեց. նախ, ասաց՝ համայնքի ղեկավարը պատշաճ չհիմնավորեց, թե ինչու է ընտրությունը կանգ առել հենց Վահագն Մկրտչյանի վրա, և երկրորդ՝ պնդեց՝ իշխանությունները խախտում են իրենց իսկ կողմից հայտարարած խնամի-ծանոթ-բարեկամի պաշտոնի չնշանակելու խոստումը:«Իշխանությունների բոլոր հայտարարությունները արդեն հասարակությունը հասկացավ, որ կարելի է հասկանալ գրեթե 100 տոկոսով հակառակ ուղղությամբ: Խնամի-ծանոթ-բարեկամների նշանակումները շարունակվում են, շարունակվում են ահռելի քանակով: Այսինքն՝ նշանակվում են պաշտոնների այն մարդիկ, որոնք գործող իշխանության համար ցանկալի են», - նշեց Նարեկ Միրզոյանը:Նորընտիր փոխքաղաքապետը, սակայն, հակադարձում է. - «Թե՛ մեր քաղաքը, թե՛ մեր երկիր այնքան փոքր է, ցավոք սրտի, իհարկե, դրա համար եթե գտնենք մարդ, որն ընդհանրապես ազգակցական, ընկերական կամ մտերմիկ հարաբերություն չունի ինչ-որ մի պաշտոնյայի կամ ինչ-որ մի իշխանության հետ, ինձ թվում է, բացառված է»:Ի դեպ, ավագանու նիստում ընդդիմադիր «Զարթոնք» խմբակցության ղեկավար Վարդևան Հակոբյանը հետաքրքրվեց, թե ինչ հիմնավորմամբ է առաջնորդվել քաղաքապետը առաջադրելով Մկրտչյանի թեկնածությունը։«Հաշվի է առնվել, որ պարոն Մկրտչյանը ունի կազմակերպչական փորձ, դրանից ելնելով մենք էլ մեծ հույս ենք կապել, շփվելով, տեսնելով իր գիտելիքները, փորձը, որի արդյունքում մենք իր թեկնածությունն ենք առաջադրել», - պատասխանեց քաղաքապետը:Պաշտպանության նախարարի ազգական, քաղաքապետի առաջին տեղակալ Արթուր Պապիկյանի հետ զրուցել չհաջողվեց։ Նա նաև ավագանու անդամ է, այսօր եկավ, մասնակցեց քվեարկությանն ու արագ հեռացավ նիստերի դահլիճից։  "
Քաղաքականություն,Հայաստանը մեկ հորիզոնականով նահանջել է Freedom House-ի ազատության աղյուսակում," Հայաստանը հետընթաց է արձանագրել Freedom House-ի ազատության վարկանիշային աղյուսակում՝ նախորդ տարվա 55-րդ հորիզոնականից հայտնվելով 54-րդում։ Հայաստանը, ըստ կառույցի, մասամբ ազատ երկիր է։«Ազատությունն աշխարհում» տարեկան զեկույցում միջազգային հեղինակավոր իրավապաշտպան կառույցը նշում է, որ Հայաստանը 2018 թվականի հակակառավարական ցույցերից և իշխանափոխությունից հետո դեռևս գտնվում է «կարևոր անցումային գործընթացում և լրջորեն տառապում է» 44-օրյա պատերազմի հետևանքներից։Կազմակերպությունը հիշեցնում է անցած տարվա արյունալի իրադարձությունը՝ Ադրբեջանի զինված ուժերի սեպտեմբերյան հարձակումը, որի հետևանքով զոհվել է մոտ 200 և վիրավորվել ավելի քան 293 հայ զինվոր, սպանվել է 3 խաղաղ բնակիչ, ևս 20 զինծառայող՝ գերեվարվել:«Պաշտոնական զեկույցներում առկա հավաստի ապացույցների համաձայն՝ ադրբեջանական զորքերը ռազմական հանցագործություններ են կատարել», - արձանագրում է կառույցը, որն այդ օրերին հատուկ հայտարարությամբ դատապարտել էր Ադրբեջանի հարձակումները և Ալիևի վարչակազմին կոչ արել անհապաղ դադարեցնել Հայաստանի տարածքի վրա մահաբեր ոտնձգությունները։Անդրադառնալով Հայաստանի ներքին խնդիրներին՝ զեկույցի հեղինակները հիշեցնում են, որ Փաշինյանի կառավարությունը խոստացել է կարգավորել երկարամյա խնդիրները, այդ թվում՝ համակարգային կոռուպցիան, ոչ թափանցիկ քաղաքական համակարգը, ընտրական թերի համակարգը, օրենքի թույլ գերակայությունը: Ըստ Freedom House-ի՝ որոշ խոստումների կատարմանը խոչընդոտում են Հայաստանի անվտանգային մարտահրավերները:Զեկույցի հեղինակները վկայակոչել են Հայաստանի վարչապետի մեկ այլ խոստում բիզնեսը քաղաքականությունից տարանջատելու մասին և փաստել՝ այդուհանդերձ, երկու հարուստ գործարարներ պատգամավորական մանդատ են ստացել հենց Փաշինյանի գլխավորած կուսակցության ցուցակով:Freedom House-ը Փաշինյանի մեկ այլ կուսակցի անուն է հիշատակում՝ Վահագն Հովակիմյանի, և ընդգծում, որ Կենտրոնական ընտրական հանձնաժողովի ղեկավարի պաշտոնում նրա ընտրությունը քաղաքացիական հասարակության մտահոգությունն է հարուցել՝ ԿԸՀ-ի անկախության և չեզոքության համատեքստում:Իրավապաշտպան կազմակերպության գնահատմամբ` Հայաստանում քաղաքական գործիչների, պետական ծառայողների, գործարարների միջև հարաբերությունները պատմականորեն ազդել են քաղաքականության վրա և նպաստել օրենքի ընտրովի կիրառմանը:«Բարձրաստիճան պետական պաշտոնյաները հազվադեպ են ենթարկվում հետաքննության՝ չնայած նրանց կողմից պաշտոնեական դիրքի ոչ պատշաճ օգտագործման ակնհայտ ապացույցներին», - շեշտում են փաստաթղթի հեղինակները, միևնույն ժամանակ արձանագրում, որ նախանցած տարվա ՏԻՄ ընտրություններից հետո իշխանությունները քրեական հետապնդում են նախաձեռնել մի շարք ընտրված ընդդիմադիրների գործիչների դեմ, ինչը, ըստ իրավապաշտպանների, քաղաքական դրդապատճառներ ունի։Զեկույցի հեղինակները հիշեցնում են նաև խորհրդարանի ընդդիմադիրների դեմ կայացված որոշումները, որոնց համաձայն՝ «օրենսդիր մարմնի փոխխոսնակը և մշտական հանձնաժողովի նախագահը պաշտոնանկ են արվել բացակայությունների պատճառաբանությամբ»։Կազմակերպությունը փաստաթղթում վկայակոչում է նաև Google ընկերության սպառնալիքների վերլուծության խմբի անցած մայիսին հրապարակած զեկույցը, ըստ որի՝ Հայաստանի կառավարությունը կապ ունի Predator լրտեսական ծրագրի հետ, որն օգտագործվել է լրագրողներին, ընդդիմախոսներին թիրախավորելու համար։Freedom House-ը «Ազատությունն աշխարհում» տարեկան զեկույցում ներկայացրել է նաև Լեռնային Ղարաբաղում տիրող իրավիճակը: Ի տարբերություն անազատ երկիր համարվող Ադրբեջանի, որն ընդամենը 9 միավոր է վաստակել քաղաքական իրավունքների և քաղաքացիական ազատությունների չափման գործընթացներում, Լեռնային Ղարաբաղը կազմակերպության կողմից գնահատվել է մասամբ ազատ՝ վաստակելով 36 միավոր։«Լեռնային Ղարաբաղի խաղաղ բնակչությունը 2020 թվականի պատերազմի ընթացքում ադրբեջանական զինուժի կողմից ենթարկվել է բռնությունների և թիրախավորված վայրագությունների: Չարաշահումները ներառում էին կասետային զինամթերքի, սպիտակ ֆոսֆորային ռումբերի և այլ ծանր զինատեսակների կիրառմամբ հարձակումներ, որոնք չէին տարբերակում ռազմական և քաղաքացիական թիրախները՝ այդ թվում հիմնական քաղաքների և գյուղերի բնակելի թաղամասերը», - ասվում է միջազգային կառույցի զեկույցում:   "
Քաղաքականություն,"Երևանը պետք է հստակ սահմանի, որ ռեգիոնալ կայունության համար պատասխանատու են բոլոր միջազգային դերակատարները․ Բադալյան"," Երևանի ու Բաքվի շփումների բրյուսելյան ձևաչափում ֆունդամենտալ խնդիր կա, երեկ ասուլիսի ընթացքում հայտարարեց վարչապետ Նիկոլ Փաշինյանը, այդ ձևաչափում ձեռք բերված «տասնյակ պայմավորվածություններ չեն կատարվել»։«Բրյուսելը մեզ ցույց տվեց, որ կան բանակցություններ, որ ոչ միայն չեն նվազեցնում էսկալացիայի վտանգն, այլև ավելացնում եմ։ Ես ուզում եմ բոլորիդ ուշադրությունը հրավիրել էն փաստին, որ սեպտեմբերի 13-ի լայնածավալ հարձակումն ընդդեմ Հայաստանի Ադրբեջանի կողմից տեղի է ունեցել բրյուսելյան հանդիպումից 13 օր հետո։ Օգոստոսի 31-ին մենք հանդիպել ենք Բրյուսելում, սեպտեմբերի 13-ին Ադրբեջանը հարձակվել է», - ասաց Փաշինյանը։Պայմանավորվածությունները վերաբերել են Լեռնային Ղարաբաղին, սահմանային անվտանգությանը, տարածաշրջանային կոմունիկացիաների ապաշրջափակմանը, գերիների ազատ արձակմանը և այլն, թվարկեց վարչապետը։Այս ֆոնին մեծ է նաև էսկալացիայի հավանականությունը, հայտարարեց Փաշինյանը։ «Ե՛վ Հայաստանի սահմանի երկայնքով, և՛ Լեռնային Ղարաբաղում», - ասաց գործադիրի ղեկավարը։Բաքուն, վստահ լինելով իր ռեսուրսային ու քաղաքական առավելության վրա, փորձում է թելադրել իր պայմանները, ինչն առաջացնում է փակուղի բանակցություններում, կարծում է քաղաքական մեկնաբան Հակոբ Բադալյանը։Ըստ նրա՝ Բաքվի այս քաղաքականությունը «չի արժանանում միջազգային դերակատարների հստակ հակադարձմանը», այդ պատճառով է՛լ ավելի է մեծանում լարվածության ռիսկը։«Նախ սա էր թերևս ասուլիսի գլխավոր ասելիքը, մեծ հաշվով, և երկրորդն՝ էստեղ բավական նրբորեն Նիկոլ Փաշինյանը փորձում էր շոշափել միջազգային դերակատարների պատասխանատվության հարցը, որովհետև մեզանում շատ խոսվում է Ռոսաստանի պատասխանատվության մասին և, բնականաբար, էդ խոսակցությունը միանգամայն արդարացի է և հիմնավոր, բայց այստեղ շատ կարևոր է նաև դնել ընդհանրապես միջազգային հանրության և միջազգային այլ մեխանիզմների պատասխանատվության հարցը», - ասաց Բադալյանը։Հայաստանն ու Ադրբեջանը Եվրոպայի խորհրդի անդամ են, սակայն ո՛չ այդ կառույցը, ո՛չ միջազգային մյուս դերակատարները Բաքվի համար չեն սահմանում պատասխանատվություն՝ ուժի կիրառման սկզբունքը խախտելու համար, ասում է Բադալյանը։ Նրա կարծիքով, այս հարցում Երևանը մեծ անելիք ունի։«Երևանն էս հարցադրումները պետք է անի շատ ավելի հստակ և շատ ավելի կոնկրետ՝ սահմանելով, որ ռեգիոնալ կայունության համար պատասխանատու են բոլոր միջազգային դերակատարները», - ասաց քաղաքական մեկնաբանը։Փաշինյան-Ալիև նոր հանդիպում բրյուսելյան ձևաչափում առայժմ ծրագրված չէ։  "
Քաղաքականություն,ՀՀ կառավարության գործունեության առանցքային մարտահրավերը շարունակում է մնալ արտաքին անվտանգության ապահովումը․ վարչապետ (լրացված)," 2022-թվականի արդյունքներով՝ Հայաստանի կառավարության գործունեության առանցքային մարտահրավերը շարունակում է մնալ արտաքին անվտանգության ապահովումը, այսօր հրավիրված ասուլիսի ժամանակ հայտարարեց վարչապետ Նիկոլ Փաշինյանը՝ ներկայացնելով ՀՀ կառավարության 2021-26թթ․ ծրագրի 2022 թվականի կատարման ընթացքն ու արդյունքները։Փաշինյանը նշեց, որ հատկապես աշխարհաքաղաքական խորացող անկայությունն ու միջազգային անվտանգության ոլորտներում ակնհայտ դարձող անորոշություններն ու լարվածություններն ավելի են սրում Հայաստանի արտաքին անվտանգության սպառնալիքները։2022 թվականի սեպտեմբերի 13-ին Ադրբեջանի կողմից սանձազերծված հերթական ագրեսիան, տարածքների օկուպացիան, Լեռնային Ղարաբաղի հիմնախնդրի կարգավորված չլինելը, ադրբեջանական զինուժի ներխուժումները Լեռնային Ղարաբաղում ՌԴ պաղաղապահ զորախմբի պատասխանատվության գոտի, Լաչինի միջանցքի անօրինական շրջափակումը, Լեռնային Ղարաբաղում բնական գազի և էլեկտրաներգիայի մատակարարումների դադարեցումները և դրանց հետևանքով ծայր առած հումանիտար, էներգետիկ, բնապահպանական ճգնաժամերը Հայաստանի կառավարությանը թույլ չեն տվել լիարժեք կենտրոնանալ զարգացման օրակարգերի իրագործման վրա, հայտարարեց գործադիրի ղեկավարը՝ միևնույն ժամանակ շեշտելով՝ 2022-ը Հայաստանն ամփոփել է վերջին 15 տարիների համար աննախադեպ՝ 12, 6 տոկոս տնտեսական աճով։Հիշեցնելով, որ փետրվարի կեսերին Երևանը խաղաղության պայմանագրի հնարավոր նախագծի վերաբերյալ առաջարկ էր փոխանցել Բաքվին՝ Փաշինյանն այսօր ադրբեջանական կողմի արձագանքից որոշ մանրամասներ հաղորդեց՝ նշելով՝ «որոշակի առաջընթաց տեսնում են», սակայն, «որքան առաջ ենք գնում, այնքան ֆունդամենտալ պրոբլեմներ են ի հայտ գալիս»։«Մենք տեսնում ենք, որ Ադրբեջանը փորձում է խաղաղության հաստատման հնարավոր պայմանագրի միջոցով Հայաստանի Հանրապետության տարածքային պահանջներ ձևակերպել կամ նկրտումներ ձևակերպել, ինչը կարմիր գիծ է մեզ համար։ Մեր ընկալմամբ, այդ տեքստի առաջարկներով Ադրբեջանը փորձում է Լեռնային Ղարաբաղում ցեղասպանություն կամ էթնիկ զտումներ իրականացնելու մանդատ ձեռքբերել, այդ թվում՝ ՀՀ ստորագրությամբ։ Դա, բնականաբար, նույնպես կարմիր գիծ է մեզ համար։ Մենք տեսնում ենք նաև Ադրբեջանը հետապնդում է այնպիսի գիծ, որ մենք, ըստ էության, ստորագրված պայմանգրի կատարման երաշխիքների համակարգ չունենանք, ինչը նույնպես կարմիր գիծ է մեզ համար», - հայտարարեց վարչապետը՝ հիշեցնելով 2020-ի նոյեմբերի 9-ի եռակողմ հայտարարությունը, որը, Փաշինյանի խոսքով, չի կատարվում և Ադրբեջանն արդեն երեք ամիս փակ է պահում Լաչինի միջանցքը։«Որևէ փաստաթուղթ, որը կստորագրվի, պետք է ունենա իրականացման երաշխիքներ, ցանկալի է՝ միջազգային երաշխիքներ, որը բացակայում է», - հայտարարեց վարչապետը։Լեռնային Ղարաբաղի ժողովրդի իրավունքների և անվտանգության հարցը Երևանի համար չափազանց կարևոր է, վերահաստատեց վարչապետը՝ ճիշտ համարելով, որ այդ հարցի առաջնային մանդատառուն լինի Լեռնային Ղարաբաղի ժողովուրդը։«Կան և՛ օբյեկտիվ, և՛ սուբյեկտիվ պատճառներ։ Մենք կարծում ենք, որ այդ խոսակցությունը պետք է տեղի ունենա, կամ հիմնական խոսակցությունը պետք է տեղի ունենա Բաքվի և Ստեփանակերտի միջև։ Այստեղ էլ առանց միջազգային մեխանիզմների և երաշխիքների առաջ գնալ չի լինի», - հայտարարեց Փաշինյանը։Ընդգծելով, որ աճել է Ադրբեջանի ագրեսիվ հռետորիկան և քաղաքականությունը՝ գործադիրի ղեկավարի կարծիքով՝ հիմա շատ մեծ է էսկալացիայի հավանականությունը՝ թե՛ Հայաստանի սահմանի երկայնքով, թե՛ Լեռնային Ղարաբաղում։«Իմ եզրակացությունն Ադրբեջանի ավելի ու ավելի ագրեսիվ հռետորաբանությունն է և, իհարկե, կան որոշակի այլ տվյալներ», - հայտարարեց վարչապետը՝ չմանրամասնելով, թե ինչ տվյալների մասին է խոսքը։Միևնույն ժամանակ Փաշինյանը պատեհ համարեց, որ Լաչինի միջանցք և Լեռնային Ղարաբաղ միջազգային փաստահավաք առաքելություն ուղարկվի։ՀԱՊԿ-ից պարբերաբար դժգոհելուց հետո Երևանն օրերս հայտարարեց ռազմաքաղաքական դաշինքում գլխավոր քարտուղարի տեղակալի իր քվոտայից հրաժարվելու մասին։ Այսօր անդրադառնալով այս հարցին՝ Փաշինյանը նկատեց՝ Երևանը հաճույքով կստանձի ՀԱՊԿ գլխավոր քարտուղարի տեղակալի պաշտոնը, եթե այդ պաշտոնի ստանձմամբ չստացվի, որ ժողովրդին սխալ ուղերձ է հղում, եթե դա նշանակի Հայաստանի Հանրապետության անվտանգության ապահովմանը ևս մի գործոն ավելացնել։«Եթե դա դա չի նշանակելու, մենք նման քայլ անելու իմաստ չենք տեսնում՝ առնվազն մեր ժողովրդի հետ ազնիվ լինելու տրամաբանությունից», - ասաց Փաշինյանը՝ միևնույն ժամանակ շեշտելով՝ ՀԱՊԿ-ը ցանկանալով, թե չցանկանալով դուրս է գալիս Հայաստանից և «դա մեզ անհանգստացնում է»։«Եթե պարզվի, որ մենք ունենք փաստաթուղթ, որ պատրաստ ենք ստորագրել, դա վատ լուր չէ, դա լավ լուր է», - ասաց վարչապետը՝ նկատելով՝ դա կնշանակի, որ կա որոշակի առաջընթաց, որը կարող է բերել երկարատև խաղաղություն և կայունություն։Ադրբեջանի իշխանությունները երեկ հայտարարեցին, որ Արցախի ներկայացուցիչներին հրավիրում են Բաքու՝ «վերաինտեգրման շուրջ հերթական քննարկման»:«Ազատության» հարցին, թե Երևանը կո՞ղմ է, որ Ստեփանակերտի ներկայացուցիչները գնան Բաքու, Փաշինյանը պատասխանեց․ - «Արցախի ժողովրդի իրավունքների և անվտանգության հարցերը մի ամսվա ընթացքում դարձան ինտեգրացիայի մասին խոսույթ։ Մեր խնդիրն այն է, որ պետք է տեղի ունենա քննարկում, և՛ ժամանակը, և՛ նաև Ձեր նշած դինամիկան ոչ դրական, ավելի համոզիչ են դարձնում, որ պետք է միջազգային մեխանիզմ՝ էդտեղ էլ երաշխիքի խնդիր կա, որ գնան Բաքու, հետ կգա՞ն, թե՞ չէ, էդ հարցի պատասխանն ո՞վ է տալու։ Սա քմահաճույթ չի»։Ճշտող հարցին, թե ի՞նչ ասել է տեսանելի միջազգային մեխանիզմ, Փաշինյանը մանրամասնեց․ - «Մեր ընկալումն այն է, որ լինի մեխանիզմ, որը երաշխավորի էդ խոսակցության շարունակականությունը, որովհետև Ադրբեջանն է, երկու անգամ խոսեց, ասեց՝ «լավ, հոգնեցի, էլ չեմ խոսում», կամ անվտանգությունը և իրավունքները հանկարծ դարձան ինտեգրացիա, ինտեգրացիայից հետո դարձան մի ուրիշ բան։ Ի վերջո, ի՞նչ է լինելու։ Մենք չենք պատրաստվում որևէ կերպ Ադրբեջանին Լեռնային Ղարաբաղում էթնիկ զտումներ իրականացնելու, կամ ցեղասպանություն իրականացնելու մանդատ տալ»։Երկու-երեք այդպիսի մեխանիզմ առաջարկել են և այդ ուղղությամբ շարունակում են աշխատել, տեղեկացրեց գործադիրի ղեկավարը։Հայաստանի և Ադրբեջանի ղեկավարների հանդիպում այս պահին նախատեսված չէ, ասուլիսին ասաց գործադիրի ղեկավարը՝ շեշտելով՝ ինքը երբեք չի խուսափել հանդիպումից։«Բայց մեր հանդիպումների փորձը ցույց է տալիս, որ պետք է լինեն երաշխիքներ պայմանավորվածությունների կատարման մասին, կամ պարտավորությունների կատարման մասին։ Պարզ օրինակ՝ Մյունխենում ասվեց, որ պետք է քննարկենք անվտանգությունը և երաշխիքները, երկու հանդիպումից հետո դարձավ ինտեգրացիա։ Էս բառամթերքի մեջ կիլոմետրերի տարբերություն կա», - ասաց Փաշինյանը՝ շեշտելով՝ բանակցությունները պետք է կայունության երաշխիք դառնան։«Ես պատրաստ եմ ինձ վրա վերցնել պատասխանատվություն ստորագրելու փաստաթղթեր, որոնք երազանքի փաստաթուղթ չեն լինի, բայց մյուս կողմից հայացք փախցնելու առիթ չեն տա», - ասաց վարչապետը։  "
Քաղաքականություն,Ադրբեջանի կազմում Արցախի ինտեգրացիայի հարց Հայաստանը չի քննարկել. ԱԽ քարտուղար," Ադրբեջանի կազմում Արցախի ինտեգրացիայի հարց Հայաստանը չի քննարկել, «Ազատության» հետ զրույցում վստահեցրեց Անվտանգության խորհրդի քարտուղար Արմեն Գրիգորյանը։«Այդ քննարկումները իրավունքների և անվտանգության մասին են, և միջազգային պայմանավորվածությունները հենց սրանք էին, և հենց այս պայմանավորվածությունները պետք է ի կատար ածվեն», - ասաց նա:Հարցազրույցից մի հատված ներկայացնում ենք ստորև.«Ազատություն». - Պարոն Գրիգորյան, ի՞նչ նկատի ուներ Ալիևը, որ ասում էր՝ կա միջազգային պայմանավորվածություն բանակցել Ղարաբաղի հայերի հետ:Արմեն Գրիգորյան. - Դեռևս սեպտեմբերին մենք Վաշինգտոնում հանդիպում ենք ունեցել Ջեք Սալիվանի և Հիքմեթ Հաջիևի հետ, և քննարկման թեմաներից մեկը եղել է հենց միջազգային մեխանիզմի ձևավորումը: Կարծում եմ՝ սա նկատի ուներ, որ միջազգային մեխանիզմի մասին երբ խոսում ենք, որի շրջանակներում քննարկումներ պետք է տեղի ունենան Ստեփանակերտի և Բաքվի միջև, բայց այս քննարկումները վերջնագրերի մասին չեն, որովհետև Ադրբեջանը որոշակի վարքագիծ է դրսևորում, որը դուրս է պայմանավորվածություններից, այսինքն՝ փորձում է վերջնագրերով խոսել, շարունակում է տարբեր գործիքներով ճնշել Լեռնային Ղարաբաղին, նկատի ունեմ՝ Լաչինի միջանցքը փակ պահել, դիվերսիան, ահաբեկչական գործողություններ իրականացնել, նկատի ունեմ մարտի 5-ին, նաև ինչպես Լեռնային Ղարաբաղի արտգործնախարարությունն էր չորեքշաբթի օրը հայտարարել՝ ահազանգում է, որ Ադրբեջանը պրովոկացիաների է նախապատրաստվում:«Ազատություն». - Բաքուն պնդում է, որ այդ երկխոսության օրակարգում պետք է լինի Ղարաբաղի հայերի ինտեգրացիայի հարցը, և հայտնի է՝ Ստեփանակերտը մերժում է:Արմեն Գրիգորյան. - Մենք այդպիսի հարց չենք քննարկել: Բոլորն էլ հրապարակային խոսել են, որ այդ քննարկումները իրավունքների և անվտանգության մասին են, և միջազգային պայմանավորվածությունները հենց սրանք էին, և հենց այս պայմանավորվածությունները պետք է ի կատար ածվեն:«Ազատություն». - Երևանի դիրքորոշումն է, որ չպետք է քննարկվի:Արմեն Գրիգորյան. - Երևանի դիրքորոշումն է, որ քննարկվի այն, ինչ պայմանավորվել ենք, այսինքն՝ իրավունքներ և անվտանգություն միջազգային մեխանիզմի շրջանակներում:«Ազատություն». - Ըստ Ադրբեջանի՝ դա կարող է և ենթադրել ինտեգրացիա:Արմեն Գրիգորյան. - Եթե կանխորոշում ենք վերջնարդյունքը, ապա այդ բանակցությունները դժվար են առաջ գնալու, որովհետև Լեռնային Ղարաբաղն էլ կարող է հայտարարել իր ակնկալիքների վերջնարդյունքների մասին: Դրա համար որպեսզի բանակցությունները տեղի ունենան, պետք է հնարավորություն ստեղծել քննարկումների մասին, և պետք է մնալ պայմանավորվածությունների շրջանակում, որովհետև մենք պայմանավորվել ենք քննարկելու անվտանգություն և իրավունքներ:«Ազատություն». - Պարոն Գրիգորյան, արցախահայերի իրավունքների ապահովման, ոչ բանակցությունների, կոնկրետ մեխանիզմի առաջարկ կա՞ այսօր օրակարգում:Արմեն Գրիգորյան. - Միջազգային մեխանիզմը նրա մասին է, որպեսզի բանակցություններ կամ քննարկումներ տեղի ունեան Ստեփանակերտի և Բաքվի միջև, և այնտեղ քննարկումների արդյունքում կարող է մեխանիզմներ ստեղծվել, մեխանիզմներից մեկը, օրինակ, կարող է լինել, որ Լեռնային Ղարաբաղի շփման գծի շուրջ ստեղծվում է ապառազմականացված գոտի: Այդ ապառազմականացված գոտին, բնականաբար, անվտանգության երաշխիքներ է ստեղծելու Լեռնային Ղարաբաղի համար: Կարող են քննարկվել այլ հարցեր, կարծում եմ՝ բազմապիսի հարցեր կան, որոնք կարող են քննարկվել, միջազգային հանրության ներկայությունը Լեռնային Ղարաբաղում կարող է քննարկել, և մեխանիզմ ստեղծել, թե ինչպես է միջազգային հանրությունը ներկա, որպեսզի անվտանգություն ապահովի ԼՂ-ում ապրող հայերի համար: Իրավունքների մասին կրկին մեխանիզմներ կարող է քննարկել, և այդ մեխանիզմների շրջանակում իրավունքները ապահովել: Այսինքն՝ այս պահին կա միջազգային մեխանիզմ բանակցությունների մասին պայմանավորվածություն, բայց կարգավորումները, որոնք պետք է ապահովեն անվտանգություն և իրավունքներ, արդեն բանակցությունների առարկա են:  "
Քաղաքականություն,Ադրբեջանի պահանջած ինտեգրացիան նշանակում է Արցախի բնաջնջում. ընդդիմադիր պատգամավոր," Ընդդիմադիր պատգամավոր Տիգրան Աբրահամյանին չեն զարմացրել Բաքվի վերջին սպառնալիքները, թե եթե Արցախը չընդունի ինտեգրացիոն քաղաքականությունը, կլինեն ավելի կոշտ և կտրուկ քայլեր:«Ադրբեջանական ինտեգրացիան ինքնին նշանակում է բնաջնջում, էթնիկ զտումներ, հայաթափում և, բնականաբար, հայրենիքի կորուստ՝ Արցախի ձևով», - «Ազատության» հետ զրույցում ասաց նա:Արցախի նախագահ Արայիկ Հարությունյանն էր երեկ բացել փակագծերը, թե Բաքուն ինչ պահանջներ ունի. «Իսկ դա նշանակում է, որ առաջիկայում ունենալու ենք տարբեր զարգացումներ, իրավիճակներ, որին պետք է մենք դիմակայենք», - ասել էր նա։Ուժի դիրքերից ու կտրուկ քայլերի հռետորաբանությունն Ադրբեջանը չի դադարեցրել նաև 44-օրյա պատերազմից հետո, ասում է «Պատիվ ունեմ» խմբակցության պատգամավորը, իսկ Հայաստանի ու Արցախի իշխանությունները հանրությանն այլ իրականության մասին են պատմել։ «Արցախը ունի մի քանի հարթության խնդիր։ Առաջինը հենց Արայիկ Հարությունյանն է, որը նույնիսկ 44-օրյա պատերազմից հետո չսթափվեց և իրավիճակին համահունչ գործելու որևէ ջանք չգործադրեց։ Երկրորդը այն է, որ Հայաստանը Արցախի հետ կապված հարցերում լուրջ միջամտություն դրսևորելու որևէ ցանկություն չունի»։Ընդդիմադիր պատգամավորի գնահատմամբ՝ Արցախի շուրջ ադրբեջանական օղակը սեղմվում է Փաշինյանի քաոտիկ քաղաքականության հետևանքով։ Ընտրություններից առաջ վարչապետը ինքնորոշման սկզբունքն էր պնդում, հետո այդ էջը փակեց ու միջազգային մեխանիզմների երաշխիքների թեման բացեց, ինչն, ըստ պատգամավորի, ադրբեջանական օրակարգի հետ աղերս չունի։«Հայաստանի իշխանությունը հանրությանը մոլորեցնում էր, թե կա խաղաղության հնարավորություն, կար խաղաղության օրակարգ, որը ոչ միայն ամբողջությամբ տապալվեց, այլև պարզվեց, որ իրականում իշխանության ասածը պատերազմի օրակարգն էր», - նշեց նա։Իշխանական պատգամավոր Վիգեն Խաչատրյանը համաձայն է, որ Ադրբեջանի օրակարգն ահաբեկչական է։ Բայց ի՞նչ անի Հայաստանի իշխանությունը, հարցնում է Փաշինյանի թիմակիցը. «Էն, ինչ որ Ադրբեջանը անում է հիմա, դա ոչ մի կապ չունի, թե Հայաստանը ինչ դիրքորոշում ա վերցրել»։Իշխանական պատգամավորը Ռուսաստանին է մեղադրում, որ հասցեական հայտարարություններ չի անում, Ադրբեջանին չի մեղադրում ահաբեկչության համար, ինչից Բաքուն ավելի ավելի անկաշկանդ է դառնում. «Ռուսաստանի վարքագիծն էլ ինչ-որ առումով Ադրբեջանի թևերի տակ ոնց որ ասում են ձմերուկներ ա դնում»։Ըստ իշխանության ներկայացուցչի՝ Ալիևին զսպելու հույսը միջազգային ճնշումն է։ Սա այն դեպքում, երբ Բաքուն երկու շաբաթ է՝ չի կատարում ՄԱԿ-ի արդարադատության միջազգային դատարանի որոշումն ու չի բացում Արցախն աշխարհին կապող միակ ճանապարհը։«Մեր միակ թերևս անելիքը պիտի լինի ուժեղացնել միջազգային ճնշումը Ադրբեջանի վրա», - նշեց իշխանական պատգամավորը։Տիգրան Աբրահամյանի կարծիքով՝ Հայաստանի իշխանությունը չպետք է զատեր Արցախի հարցը հայ-ադրբեջանական հարաբերություններից, շարունակեր պնդել ինքնորոշման իրավունքի սկզբունքը։ Հակառակ դեպքում Արցախը մնաց Ադրբեջանի հայեցողությանը, նշեց նա:Ըստ նրա՝ Բաքվի վերջին սպառնալիքներն էլ ցույց տվեցին, որ Ստեփանակերտի հետ հնարավոր երկխոսությունը միջազգային երաշխիքների հեռանկարով, խաբեություն է. «Որևէ մեկը ունի՞ երաշխիք, որ կարող են ստեղծվել ինչ-որ միջազգային առերևույթ երաշխիքներ, որոնք կապահովեն Արցախի անվտանգությունը։ Իհարկե, ոչ»:«Այսինքն՝ եթե չենք զատում, բանակցություն չի լինում, հետո՞։ Ի՞նչ ենք անում... Այսինքն՝ մենք խոմ չենք կարա մեր ժողովրդին Արցախում, Հայաստանում սրի քաշենք, ասենք՝ մենք ճիշտ էինք։ Չի կարելի, անպատասխանատու բաներ են խոսում», - ասում է «Քաղաքացիական պայմանագրից» Խաչատրյանը։Անցած շաբաթ վարչապետ Փաշինյանը Բեռլինում հայտարարեց, թե Հայաստանը համաձայնել է տարանջատել Արցախի կարգավորումը հայ-ադրբեջանական գործընթացից, որ Ստեփանակերտի և Բաքվի միջև ձևավորվի քննարկումների միջազգային մեխանիզմ։ Թե երբ է հավանական, որ ստեղծվի այդ մեխանիզմը, ինչպես է գործելու, և որ կառույցը կամ պետությունն է ստանձնելու երաշխավորի դերը, հստակ չէ։  "
Քաղաքականություն,Երևանում են ԵԱՀԿ Մինսկի խմբի ամերիկացի ու ֆրանսիացի համանախագահները," Լաչինի արդեն գրեթե երեք ամիս չբացվող միջանցքի, Արցախում հրադադարի խախտման վերջին դեպքերի ու նոր զոհերի ֆոնին տարածաշրջանում են Մինսկի խմբի արևմտյան երկրների դիվանագետները։ Ֆրանսիացի համանախագահ Բրիս Ռոքֆոյը երեկ արդեն հանդիպել է վարչապետին:Նիկոլ Փաշինյանը, ըստ պաշտոնական հաղորդագրության, դիվանագետի հետ քննարկել է կիրակի Արցախում տեղի ունեցած ադրբեջանական հարձակումը, որի հետևանքով 3 արցախցի ոստիկան է սպանվել։Բաքվում ունեցած հանդիպումներից հետո այսօր Երևան ժամանած ամերիկացի համանախագահ Լու Բոնոն ևս հանդիպելու է վարչապետին, ինչպես շեշտում են ԱՄՆ դեսպանատնից, առաջ մղելու Հայաստանի և Ադրբեջանի միջև խաղաղության գործընթացը։  Ամերիկացի բանագնացի այցին ժամեր առաջ անդրադարձել է Պետքարտուղարության խոսնակը։ Նեդ Փրայսն ասել է, որ դիվանագետը տարածաշրջանում է՝ «ընդգծելու, որ առաջընթացի միակ ճանապարհը ուղիղ երկխոսությունն ու դիվանագիտությունն է»:«Եվ ինչպես ընդգծել է պետքարտուղարը, Միացյալ Նահանգները հավատարիմ է Հայաստան-Ադրբեջան խաղաղ բանակցություններին», - նշել է նա։Անդրադառնալով կիրակի օրն Արցախում տեղի ունեցած արյունալի միջադեպին՝ Պետքարտուղարության ներկայացուցիչը շեշտել է՝ հակամարտությունը չի կարող ունենալ ռազմական լուծում։ Փրայսը ընդգծել է նաև, որ Միացյալ Նահանգները չի պատրաստվում դեմ լինել միջնորդական որևէ առաջարկի, այդ թվում՝ ռուսականին։Նա նշել է, որ Վաշինգտոնը ոչ թե միջնորդ է, այլ Երևանի և Բաքվի գործընկերը. «Կարծում եմ՝ մենք և՛ խոսքով, և՛ գործով ցույց ենք տվել երկու երկրների հետ մեր հարաբերությունների բնույթը, երկու երկրներին միավորելու մեր կարողությունը, մեր ցանկությունն ու պատրաստակամությունը՝ օգնելու լրացուցիչ առաջընթաց ապահովել Հայաստանի և Ադրբեջանի միջև հարաբերություններում։ Մենք դա չենք անում որպես Մոսկվայի հետ մրցելու միջոց։ Մենք դա անում ենք՝ ձգտելով հասնել այս երկու երկրների միջև երկարատև վեճի կարգավորմանն ու լուծմանը, ցավոք, մի վեճի, որը հետևողականորեն մարդկային կյանքեր է խլում, ինչպես եղավ մարտի 5-ին»:Լու Բոնոն, որ Երևանում արդեն հանդիպել է Անվտանգության խորհրդի քարտուղարին, ԵԱՀԿ Մինսկի խմբի ամերիկացի համանախագահի պաշտոնում մեկ ամիս առաջ է նշանակվել։ Սա նրա առաջին այցն է տարածաշրջան։Ադրբեջանի նախագահ Իլհամ Ալիևի հետ հանդիպմանը երեկ ամերիկացի դիվանագետը, որը նաև Հարավային Կովկասում բանակցությունների հարցերով ԱՄՆ պետքարտուղարի ավագ խորհրդականն է, հայտարարել էր՝ Վաշինգտոնի վերջնական նպատակը Հայաստանի ու Ադրբեջանի միջև խաղաղության հաստատումն է։Բոնոն կարևորել էր նաև Երևանի և Բաքվի միջև ուղիղ շփումները՝ շեշտելով՝ իր այցի նպատակը կողմերի երկխոսությունն է։Ալիևն էլ իր հերթին գոհունակություն էր հայտնել իր ու Հայաստանի ղեկավարի միջև փետրվարի 18-ին կայացած հանդիպման արդյունքների առթիվ։ Մյունխենյան այդ հանդիպմանը Գերմանիայում ԱՄՆ պետքարտուղարի հետ միասին մասնակցում էր նաև Լու Բոնոն։Փետրվարին էլ տարածաշրջան էր այցելել ԵԱՀԿ Մինսկի խմբի ռուսաստանցի համանախագահ, Հայաստանի և Ադրբեջանի հարաբերությունների կարգավորման գծով Ռուսաստանի արտաքին գործերի նախարարության հատուկ պատվիրակ Իգոր Խովաևը, հանդիպել Նիկոլ Փաշինյանին ու Իլհամ Ալիևին։Ռուսաստանցի դիվանագետը, կողմերի տարածած պաշտոնական հաղորդագրությունների համաձայն, Հայաստանի ու Ադրբեջանի առաջնորդների հետ քննարկել էր Երևանի ու Բաքվի միջև հարաբերությունների կարգավորման հարցը։Ի՞նչ կարող է նշանակել Վաշինգտոնի, Փարիզի ու Մոսկվայի այս դիվանագիտական ակտիվությունը, քաղաքագետ Արեգ Քոչինյանի գնահատմամբ՝ կողմերն այս կերպ փորձում են տարածաշրջանում ռիսկերը կառավարելի դարձնել։«Եվ Լաչինի միջանցքի փակ պահելը, հատկապես դատարանի որոշումից հետո, և վերջին սրացումները, զինված միջադեպերը, և Ադրբեջանի քաղաքական ղեկավարության փոխանցած մեսիջները Արցախի ղեկավարությանը առ այն, որ պետք է խոսել ինտեգրացիայից, կամ կլինեն ավելի մեծ բարդացումներ, այդ բոլորը ցուցանիշ են և վկայություն են նրա, որ իրավիճակը միայն լարվում է, ուստի ավելի քան տրամաբանական է, որ համանախագահ երկրները՝ Ֆրանսիան, Նահանգները և ինչ-որ չափով նաև Ռուսաստանը փորձում են, այսպես ասած, ռիսկերը կառավարելի դարձնել: Ուրիշ հարց, թե այդ երկրներն ինչքան են պատրաստ ներդրում անել տարածաշրջանում»:Քաղաքագետ չի շտապում կանխատեսել՝ արդյոք որևէ ազդեցություն կունենա համանախագահների այցը տարածաշրջան, օրակարգի մանրամասներից քիչ բան է հայտնի։ Ասում է՝ հայկական կողմի համար մեծ ձեռքբերում կլինի անգամ ներկայիս իրավիճակի պահպանումը։


 "
Քաղաքականություն,"Արցախի նախագահ. Ադրբեջանը սպառնացել է դիմել կտրուկ քայլերի
"," Իվանյանում մարտի 1-ին կայացած հանդիպումից ​հետո Ադրբեջանը իր խողովակներով Լեռնային Ղարաբաղի իշխանությանը փոխանցել է՝ «կամ ընդունում են ինտեգրացիոն քաղաքականությունը, կամ խնդիրները չեն լուծվելու, հակառակը՝ լինելու են ավելի կոշտ և կտրուկ քայլեր», Ազգային ժողովում ներկայացված ուժերի ու վարչակազմերի ղեկավարների մասնակցությամբ անցկացրած Անվտանգության խորհրդի այսօրվա նիստում հայտարարել է Արցախի նախագահ Արայիկ Հարությունյանը։Նա, սակայն, այդպես էլ չի մանրամասնել, թե ում միջոցով է Ադրբեջանի պահանջը փոխանցվել Ստեփանակերտին։«Մենք չենք ընդունել, չենք ընդունում, և այսօր ուզում եմ նորից հայտարարել՝ այն միայն Անվտանգության խորհրդի որոշում չէ, այլ մեր ժողովրդի գերակշիռ մեծամասնությունն ընդունում է, որ մենք մեր անկախության իրավունքից, ինքնորոշման իրավունքից չենք շեղվելու: Իսկ դա նշանակում է, որ առաջիկայում ունենալու ենք տարբեր զարգացումներ, իրավիճակներ, որոնց պետք է դիմակայենք», - ասել է նա:Ստեփանակերտ-Բաքու վերջին հանդիպմանը, Հարությունյանի խոսքով, Ադրբեջանի բանագնացը փորձել է խոսել ինտեգրումից, սակայն Արցախի անվտանգության խորհրդի քարտուղարը կանխել է այդ քննարկումը՝ հայտարարելով, որ ինքը լիազորված չէ քաղաքական հարցեր քննարկելու։Եթե կան ադրբեջանական առաջարկն ընդունել ցանկացողներ, ասել է Հարությունյանը, ազատ են իրենց տեսակետը բարձրաձայնել. «Հնարավորություն ունեն իրենց քաղաքացիական իրավունքների շրջանակում բարձրաձայնել և ասել, որ ճանապարհը սխալ է, և փորձեն հանրությունում ձևավորել այդ տրամադրությունները, ու այն ժամանակ արդեն այս երկրում հնարավորություն կլինի ձևավորել նոր իշխանություն, որը կընդունի Ադրբեջանի առաջարկությունները», - նշել է նա:Չբացառելով նոր սադրանքները՝ Արայիկ Հարությունյանը այսօր հանձնարարել է կառավարությանը պարենային ու էներգետիկ անվտանգության ծրագրեր մշակել։Արցախի նախագահի այս հայտարարությունը հնչում է արցախցի երեք ոստիկանի կյանք խլած երեկվա միջադեպից հետո։ Դեպքից ժամեր անց պաշտոնական Բաքուն դարձյալ պահանջեց Ադրբեջանի և Հայաստանի միջև սահմանային հսկողության ռեժիմ սահմանել:Հայաստան Արցախին կապող Լաչինի միջանցքում անցակետի տեղադրումը Երևանի համար շարունակում է անընդունելի լինել։«Հայաստանի դիրքորոշումը չի փոխվել»,- «Ազատությանը» փոխանցեց արտաքին գերատեսչության խոսնակ Վահան Հունանյանը։Ադրբեջանի նախագահ Ալիևը մյունխենյան բանակցություններից հետո էր անցակետ դնելու գաղափարը հնչեցրել։ Արտգործնախարար Արարատ Միրզոյանն ի պատասխան հայտարարեց՝ Լաչինի միջանցքի կարգավորումների վերաբանակցումը Հայաստանի համար ընդունելի չէ:Ադրբեջանական երեկվա հարձակումը պաշտոնական Երևանը ահաբեկչություն որակեց, Ստեփանակերտը՝ պատերազմական հանցագործություն:Բաքվի երեկ առաջ քաշած մյուս պահանջն էլ Արցախից «հայկական զինված ուժերի» անհապաղ դուրս բերումն էր։Ըստ Հայաստանի արտգործնախարարության՝ Ադրբեջանի վարկածը, թե օպերատիվ տեղեկություններ են ստացել, որ Հայաստանից զենք, զինամթերք ու անձնակազմ է տեղափոխվում Լեռնային Ղարաբաղ, անհեթեթ է, չփաստարկված ու անհիմն։«Տեսանյութերը հիմնավորում են, որ «ՈւԱԶ»-ի մեջ բացի ծառայողական փաստաթղթերից և տաբելային զենքից, այլ բան չի եղել», - ասված է հաղորդագրության մեջ:Ադրբեջանի գործողությունների նպատակը շփումներում ճնշում գործադրելը, զիջումներ կորզելն է, Արցախը ի վերջո հայաթափելը, կարծում է Արցախի ԱԺ արտաքին հարաբերությունների հանձնաժողովի նախագահ Վահրամ Բալայանը. «Տիրական դիրքից հանդես գալու, ինչ-որ բաներ կորզելու, սա է նպատակը»։Վերջին հանդիպման ժամանակ Ադրբեջանը դրե՞լ է Լաչինում անցակետի հարց, ու ի՞նչ է Ստեփանակերտը պատասխանել. արցախյան կողմի հրապարակային հայտարարություններից, համենայն դեպս, պարզ չդարձավ։ Պատգամավոր Բալայանն ասաց՝ բանակցությունների մանրամասներին տեղյակ չէ։Մինչև Բաքվի ու Ստեփանակերտի ներկայացուցիչների շփումը Ռուսաստանի արտգործնախարար Լավրովն էր ասել՝ եռակողմ հայտարարությունը Լաչինի միջանցքում հսկիչ անցագրային կետերի ստեղծում չի նախատեսում, բայց չէր բացառել Հայաստանը Լեռնային Ղարաբաղին կապող ճանապարհի վրա տեխնիկական ստուգման հավելյալ միջոցների տեղադրումը։ Դրանից հետո սկսվեց շրջանառվել, թե խոսքը ռենտգեն սարքի մասին է։Ռենտգեն սարքի տեղադրման շուրջ, Վահրամ Բալայանի տեղեկություններով, վերջնական որոշում չկա. «Եթե համաձայնություն լիներ, նրանք չէին կրակի։ Խոսվում է, բանակցվում է, բայց ինչքան ես տեղյակ եմ, վերջնական արդյունք առայժմ չկա»։Մինչ Հայաստանը հայտարարում է, որ Բաքվի գործողությունները հրատապ են դարձնում միջազգային ներգրավվածությունը Լեռնային Ղարաբաղի բնակչության իրավունքների և անվտանգության ապահովմանը, ընդդիմադիր «Պատիվ ունեմ»-ի պատգամավոր Տիգրան Աբրահամյանը հայտարարում է՝ Հայաստանը փակուղու առաջ է հայտնվել, որովհետև խաղաղության քողի ներքո ընդունել է ադրբեջանական խաղի կանոնները:«Ինչպես սպասելի էր, համ ադրբեջանական պահանջներն են աճում, դրա պայմաններում նաև Ադրբեջանը գնալով կոշտացնում է իր մոտեցումը: Եթե այդ քննարկումները գնում էին Արցախը Հայաստանին կապող միջանցքում ռենտգեն սարքի տեղակայմանը, որը պետք է սկանավորեր հիմնականում բեռնատար մեքենաներին, ապա այս փուլում Ադրբեջանը, կոշտացնելով իր մոտեցումը, առաջ է քաշում հենց անցակետը իր բոլոր ռեժիմներով: Երկրորդ՝ եթե ժամանակին խոսում էին Արցախից ՀՀ զինված ուժերի դուրսբերման մասին, նրանց ձևակերպումը, պահանջը այդպիսին էր, Ադրբեջանը ավելիին է գնացել՝ պահանջում է նաև գրանցումով արցախիցներին, այսինքն՝ բուն Պաշտպանության բանակի լուծարում»:Բաքվի ու Ստեփանակերտի ներկայացուցիչների հաջորդ բանակցությունների օր ու վայր չի հրապարակվել, ժամկետներ՝ նույնպես։ Արցախի նախագահի այսօրվա հայտարությունից էլ պարզ չդարձավ՝ ռուսական միջնորդությամբ ընթացած բանակցությունները շարունակվելու են, թե՝ ոչ։  "
Քաղաքականություն,Վանաձորի ՏԻՄ-ի «աննախադեպ իրավիճակը հնարավոր չեղավ լուծել եղած օրենքներով». նոր ընտրություններ չնշանակվեցին," Վանաձորն այդպես էլ նոր, արտահերթ ընտրությունների չգնաց, թեև փորձագետները դա համարում էին ավելի քան մեկ տարի տևող կառավարման ճգնաժամը հաղթահարելու լավագույն միջոցը։ ԿԸՀ-ն միայն հանրապետության երկու համայնքներում՝ Սիսիանում ու Անիում արտահերթ նշանակեց, երբ հերթական ընտրություններից հետո չհաջողվեց այդ համայնքներում տեղական իշխանություն ձևավորել։ Վանաձորն այդ ցանկում չկար։2021-ի ընտրություններից հետո Վանաձորի ավագանին, ըստ էության, միայն մեկ նիստ է գումարել, այն էլ՝ արտահերթ, որտեղ հաստատվել են այս տարվա բյուջեն, հաստիքացուցակն ու սուբվենցիոն ծրագրերը։ Դրանից հետո համայնքի ժամանակավոր իշխանություններն անգամ չեն էլ նախաձեռնում նիստեր, որտեղ կլուծվեին ընթացիկ հարցերը։ Խոշորացումից 15 ամիս անց Վանաձորին միացած գյուղերը փաստացի դեռ վարչական ղեկավարներ չունեն։ Օրենքով նրանք չեն նշանակվի, քանի դեռ Վանաձորն էլ ընտրված համայնքի ղեկավար չունի։ՏԻՄ փորձագետ Վարդինե Գրիգորյանն էր ամիսներ առաջ կանխատեսել, թե ամռանը Վանաձորում արտահերթ ընտրություններ կլինեն։«Կարծում եմ, որ այս ժամանակահատվածը, ընդհանուր տրամադրությունները և այլն, հուշում են, որ ամեն դեպքում կարիք կլինի նոր ընտրությունների, ու իրականում կա այդ ընդհանուր լեգիտիմության ու քաղաքի կառավարման մեջ բնակչության մասնակցության անորոշության հարցը: Արդեն կա այնպիսի համամասնություն, այնպիսի իրավիճակ է այդ նույն ավագանիում, որ իրականում այլևս չի արտացոլում այն ընտրությունը, որը կատարել են մարդիկ, այսինքն՝ այս առումով թերևս ավելի տրամաբանական կլիներ ունենալ նոր ընտրություններ», - ասել էր նա:Արդեն մեկ տարուց ավելի վարչական դատարանն այդպես էլ չի քննել Վանաձորի ավագանու նկատմամբ սահմանած արգելանքի հարցը։ Ավագանին դատարանի որոշմամբ չի կարող հերթական նիստեր գումարել ու համայնքի ղեկավար ընտրել։ Տասն օրից է դատական նիստ նշանակված։ Արդյո՞ք վարչական դատարանն առաջիկա նիստին ի վերջո կվերացնի արգելանքը տեղական ինքնակառավարման մարմնի նկատմամբ, այն դեպքում, երբ վերացված չէ արգելանքի պատճառը։Վճռաբեկ դատարանը դեռ չի քննել «Լուսավոր Հայաստան» կուսակցության բողոքը, որ կապված էր 2021-ի դեկտեմբերին կայացած ընտրությունների արդյունքների հետ։ «Լուսավոր Հայաստանը», որ նախկին ավագանիում ամենամեծ ընդդիմադիր ուժն էր, որևէ մանդատ չէր ստացել 2021-ին։ Վիճարկել էր արդյունքները, որի շուրջ իսկական իրավական թնջուկ է առաջացել Վանաձորում ու այդպես էլ չի լուծվում ավելի քան մեկ տարի։ՏԻՄ փորձագետն ասում է՝ աննախադեպ իրավիճակը հնարավոր չեղավ լուծել եղած օրենքներով. «Վանաձորի ավագանին կամ տեղական ինքնակառավարման մարմինները արդեն երկրորդ ժամկետն է ապացուցում են, որ օրենքը չի կարող նախատեսել ամեն ինչ, կամ այն, ինչ նախատեսվում է օրենսդրությամբ, շատ տարօրինակ ձևով կարելի է փոփոխել»։Կես տարվա ճգնաժամից հետո անցած տարի խորհրդարանն օրենք փոխեց՝ հնարավորություն տալով վարչապետին համայնքի ղեկավարի ժամանակավոր պաշտոնակատար նշանակել ավագանու անդամներից մեկին։ Նշանակվեց իշխանության հետ համագործակցող Արկադի Փելեշյանը։ Նա գրեթե մեկ տարի է՝ պաշտոնավարում է։ Լոռու մարզպետ, «Քաղաքացիական պայմանագիր» կուսակցության անդամ Արամ Խաչատրյանն օրերս կայացած մամուլի ասուլիսում նշեց, թե գոհ է Վանաձորի ժամանակավոր իշխանությունից։«Խնդիրներ կան, բազմաթիվ են, խնդիրները բազմապիսի են, բայց չնկատել կատարված աշխատանքները ես դրա հետ համաձայն չեմ», - նշել էր նա։Վանաձորի ավագանու նախկին ընդդիմադիր անդամ Հայկազ Սիմիկյանը շեշտում է՝ եղած խնդիրները չտեսնելը դարձել է բոլոր ժամանակների իշխանավորների գործելաոճ՝ ի՞նչ է եղել որ, ասում ու առաջ են անցնում, քանի դեռ իշխանությունն իրենցն է։«Այդ նույն ձևի ով լինում է իշխանության, իր համար այդ ամեն ինչը ոչ մի բան է, ինքը չի տեսնում: Երբ ասում ես՝ խնդիր կա, քանի որ ինքն է, ասում է՝ պրոբլեմ չկա, մինչև էդ նախորդ իշխանությունն էլ էր ասում՝ պրոբլեմ չկա: Հիմա էլ են ասում՝ չկա: Վաղը ով էլ գա, ինչքան էլ պրոբլեմ ունենա, մեկ է պիտի պնդի, որ այդ պրոբլեմն ինքը չունի, որովհետև հենց դա է բերում հեղափոխության, իշխանափոխության, որովհետև տվյալ իշխանության մարդիկ իրենք ադեկվատ չեն գնահատում իրավիճակը, ու դա բերում է պրոբլեմների, հիմա էլ է նույն խնդիրը: Հասարակության մեջ ես խնդիրը չեմ տեսնում, հասարակութան համար մեկ է, ինքը թքած ունի այդ ամեն ինչի վրա», - ասաց նա։Նման քաղաքական ճգնաժամ Վանաձորում կար նաև 2016-ի ընտրություններից հետո։ Ավագանու ամենամեծ ընդդիմադիր ուժը՝ «Լուսավոր Հայաստանն» ավելի քան մեկ տարի բոյկոտում էր նիստերը, բայց այդպես էլ ավագանին չլուծարվեց, ու նոր ընտրություններ տեղի չունեցան։ Այդ ժամանակվա ղեկավար Մամիկոն Ասլանյանն արդեն 15 ամիս է՝ բանտում է կոռուպցիոն մեղադրանքներով։  "
Քաղաքականություն,"Մեկուկես ամիս է, Հայաստանը մարդու իրավունքների պաշտպան չունի. իշխող ուժը թեկնածու չի գտնում"," Մեկ ամսից ավելի է, ինչ Հայաստանը մարդու իրավունքների պաշտպան չունի. հենց այսպիսին է իշխանության վերաբերմունքը քաղաքացիների պաշտպանության ու իրավունքների նկատմամբ, քննադատում է Ազգային ժողովի մարդու իրավունքների հանձնաժողովի ղեկավար Թագուհի Թովմասյանը։

«Եվ սա նշանակում է, որ պետությունը այդպես է վերաբերվում մարդու իրավունքների պաշտպանությանը ընդհանրապես։ Եթե կարևորեին, այդ ինստիտուտի նկատմամբ այսպիսի արհամարհական վերաբերմունք չէր լինի», - փաստարկեց Թովմասյանը։Հատկապես այս փուլում պաշտպանի խիստ կարիք կա, ասում է ընդդիմադիր պատգամավորը։ Արցախը Հայաստանին կապող միակ ճանապարհը փակ է, մարդիկ տարրական իրավունքներից զրկված են, միջազգային կառույցների հետ ակտիվ աշխատանք է անհրաժեշտ. - «Այսինքն՝ տեղի են ունենում իրադարձություններ, որ օմբուդսմենի արձագանքը և օմբուդսմենի գրասենյակի գործունեությունը խիստ կարևոր է։ Իսկ հիմա մեր օմբուդսմենի գրասենյակն անգլուխ է»։

Մարդու իրավունքների պաշտպան կարող է ընտրվել 25 տարին լրացած, հասարակության մեջ բարձր հեղինակություն վայելող, բարձրագույն կրթությամբ թեկնածուն։ Ինչո՞ւ իշխող ուժը չի առաջադրում թեկնածու։ Պետաիրավական հանձնաժողովի իշխանական անդամ Վիգեն Խաչատրյանի վարկածներից մեկն այն է, որ գուցե թեկնածու չեն գտնում. - «Պետք ա ենթադրել, որ էրկու տարբերակ կա։ Կա'մ թեկնածու չկա, կա'մ շատ կան, պիտի կողմնորոշվեն»։«Քաղաքացիական պայմանագիրը» չի էլ քննարկում հարցը, ասում է Խաչատրյանը՝ այդուհանդերձ հավելելով. - «Բայց կարծում եմ, շուտով կլինի։ Երևի մոտ օրերս կլինի»։Քրիստիննե Գրիգորյանի հրաժարականից հետո խմբակցության ղեկավարը դիմել է պատգամավորներին, թե թեկնածուներ առաջարկեք։ Բայց ՔՊ-ականներն առանձնապես չեն ակտիվացել։ Բարձրագույն կրթությամբ ու հանրության շրջանում հեղինակություն վայելող թեկնածու Խաչատրյանն էլ չի չունի։Ընդդիմադիր երկու խմբակցությունները թեկնածու առաջադրելու մտադրություն դեռ չունեն։ Չնայած պնդում են, թե ցուցակ ունեն։ Ընտրվելու հավանականություն գրեթե չկա, ընդդիմության ձայները բավարար չեն։ Ընդդիմադիրների առաջարկը հավանական թեկնածուների համար գրավիչ չէ։

«Պիտի ցանկացած թեկնածուի համոզի առաջադրվել՝ պայմանով, որ ոչինչ, վատ չզգաս, բայց կարող ա չընտրվես։ Այսինքն՝ որոշիչ դեր ունի իշխանությունը, և հետևաբար իշխանության թեկնածուն շատ ավելի մեծ շանսեր ունի ընտրվելու օմբուդսմեն, քան ընդդիմության թեկնածուն։ Այս մասում ընդդիմությունը լուրջ դժվարություններ ունի», - նշում է Թագուհի Հակոբյանը։«Մարդու իրավունքների պաշտպանի մասին» օրենքով, պաշտպանի թափուր պաշտոնում նոր թեկնածուի ընտրությունը պետք է լինի մեկ ամսվա ընթացքում։ Սահմանադրությամբ այդ ժամկետը մինչեւ երեք ամիս է։ Հակասություններ կան օրենքներում ժամկետի առումով։ Մարդու իրավունքների պաշտպանության հանձնաժողովի ղեկավարը այսօրվանից շրջանառության մեջ է դրել մի նախագիծ, որ այս հակասությունները հարթվեն, ու հստակ լինի պաշտպանի ընտրության վերջնաժամկետը. - «Ես օրենսդրական նախաձեռնությամբ եմ հանդես եկել այս մասով, որպեսզի երեք օրենքը խոսեն միևնույն լեզվով»։

ՄԻՊ պաշտոնը թափուր է հունվարի 24-ից։ Քրիստիննե Գրիգորյանն ուղիղ մեկ տարի պաշտոնավարեց։ Հայտարարեց, թե թողնում է պաշտոնը այլ աշխատանքի անցնելու կապակցությամբ։ Ըստ մամուլի՝ Գրիգորյանը բարձր պաշտոնի առաջարկ է ստացել։  "
Քաղաքականություն,"Բոլոր հնարավոր ջանքերը գործադրվել են, որպեսզի Մարտի 1-ի բացահայտումը դժվար լինի կամ անհնար դառնա. Փաշինյան "," Ալլա Հովհաննիսյանը՝ Մարտի 1-ի զոհերից Տիգրան Խաչատրյանի մայրը, երկու օր առաջ եկել էր Մյասնիկյանի արձանին հարակից այգի՝ տեսնելու արյունոտ այդ օրից 15 տարի անց տեղադրված հուշակոթողը նաև իր որդու հիշատակին։Ասում է՝ հեռացա անտրամադիր. - «Ամենասկզբում պատկերացնում էի մի քիչ ավելի պատկերներ... Բայց հետո հասկացա, որ Մարտի 1-ը դա ոչ միայն... Տասը զոհ ունենք, բայց նաև Մարտի 1-ն կան վիրավորներ, քաղհալածյալներ»։Այսօր արդեն այլ հայացքով էր նայում աբստրակտ ոճի հուշարձանին, որը «Ազդեցություն և հակազդեցություն» է կոչվում. - «Մի կողմում ոստիկանությունն ա, իսկ մյուս կողմում մեր ժողովուրդը, իմ որդին»։Նրա որդին սպանվեց «Չերյոմուխայի» կիրառումից, ընդամենը 23 տարեկան էր։ Ո՞վ հրաման տվեց, ո՞վ սպանեց։ Մայրն ասում է մինչև այժմ ոչ ոք պատասխանատվություն չի կրել։ Հույս ունեին, որ այս իշխանությունը կբացահայտի. - «Հեղափոխությունից չորս ու կես տարի հետո իմ համար մեծ ցավ ա, որ սպանությունները բացահայտված չեն, ոչ մեկ պատասխանատվություն չի կրում մինչև հիմա»։Վարչապետ Փաշինյանն այսօր հուշարձանի բացմանը մասնակցելուց հետո պատասխանեց այս հարցին՝ կրկնելով, թե բացահայտված է, բայց մեղավորները դեռևս պատժված չեն։ Ինչո՞ւ։ Տարբեր, այդ թվում իրավական մի շարք որոշումների պատճառով . - «Բոլոր հնարավոր ջանքերը գործադրվել են, որպեսզի բացահայտումը կամ դժվար լինի, կամ անհնար դառնա։ Ես ձեզ մի դրվագ հիշեցնեմ միայն, որ, օրինակ, էստեղից հավաքված պարկուճները հետագայում քրեական գործի շրջանակներում փոխվել են»։Բացահայտում ասելով՝ Փաշինյանը, ինչպես ինքը բացատրեց, նկատի ունի այն, որ պարզ է, թե շղթաները ինչպես են աշխատել։ Բուն կատարողները հայտնի չեն, բայց, վստահեցրեց, որ լիարժեք, ամբողջական բացահայտմանը պիտի հասնեն. - «Այսինքը՝ երբ որ ես ասում եմ բացահայտված է, ես նկատի ունեմ իրականությունը՝ ինչ քայլերի ինչ հերթականություն է տեղի ունեցել։ Ի վերջո, էկեք բան չանենք, չմոռանանք, որ էդ քրեական գործի շրջանակներում ինչեր ա պարզվել։ Պարզվել ա, որ ջոկատներ են կազմվել, պարզվել ա, որ ապօրինի վճարումներ են արվել»։Մարտիմեկյան արյունալի իրադարձություններից Նիկոլ Փաշինյանը մի անձնական հետևություն ունի. Մարտի 1-ը ժողովրդավարության բացակայության կամ պակասի մասին էր, և այդ մասով, վստահ է, պայքարն ու զոհողությունները հասել են իրենց նպատակակետին. - «Այսօր Հայաստանի Հանրապետությունում ընտրություններ կեղծելը արդեն իսկ շրջված էջ է, որին այլևս վերադարձ չի լինելու»։Մարտի 1-ի զոհերից Գոռ Քլոյանի մայրը համաձայն է՝ ժողովրդավարությունն ընթացքում է. - «Ես գիտեմ իմ էրեխան ինչի զոհվեց։ Գոնե հանուն ազատության, հանուն ժողովրդավարության»։Հայ ազգային կոնգրեսի ներկայացուցիչները Մարտի 1-ի զոհերի հիշատակին ծաղիկներ էին բերել Մյասնիկյանի արձանի մոտ՝ նոր բացված հուշարձանից մի քանի մետր այս կողմ։ՀԱԿ փոխնախագահ Արամ Մանուկյանը 15 տարի նույն այս օրը նույնն է ասում. - «Մինչև չփոխվի իշխանությունը, Մարտի 1-ը չի բացահայտվի»։Մանուկյանը վստահ է՝ այս երեք իշխանությունները համատեղ կոծկում են գործը, և դա ոչ պակաս հանցագործություն է, քան հենց մարտի 1 իրականացնելը. - «Դա ծաղր ա զոհերի հիշատակին... ծաղր։ Եթե բացահայտված ա, ինչի՞ պատժվածներ չկան»։Ինչպես է բացահայտվել Մարտի 1-ը, 10 քաղաքացու սպանությունը՝ եթե մինչև այժմ գեթ մեկ դատական վճիռ չկա, հարց է հնչեցնում Մանուկյանը՝ նշելով, որ «հռելի փաստեր կան, 800-ից ավելի վկաներ»։ Նա վստահ է, որ այս իշխանությունը ոչ թե չի կարողանում, այլ չի ցանկանում բացահայտել այդ գործը։ 42 դատավորների անուններ են փոխանցել, որ, ըստ Մանուկյանի, կեղծ վճիռներ են կայացրել, և այդ դատավորները միայն բարգավաճում են. - «Էսօր մացոյավարի առաջ են գնում։ Էսօր մացոյավարությունն ա աշխատում էս երկրում»։ՀԱԿ-ում վստահ են՝ իշխանության ծրագիրը Մարտի 1-ն իրագործողներին խորհրդարան հասցնելն էր։ Սահմանադրական դատարանը երկու տարի առաջ հակասահմանադրական ճանաչեց երկրորդ նախագահ Ռոբերտ Քոչարյանին և մյուսներին մեղսագրվող սահմանադրական կարգը տապալելու հոդվածը, իսկ դրանից հետո դատարանն արդարացրեց ամբաստանյալներին։«Էդ ոճրագործներին փոխանակ ինքը դատի տա, ինքը իրենց բերել ա պառլամենտ ու դարձրել ա լեգիտիմ ընդդիմություն։ Ինչո՞ւ։ Որովհետև դա իր համար, իր իշխանության կայունության համար ամենահարմար ընդդիմությունն է», - ասում է ՀԱԿ փոխնախագահ Լևոն Զուրաբյանը։Մարտի 1-ի զոհերի հուշարձանը Լևոն Զուրաբյանը համարում է գործի բացահայտումը տապալելու շարունակություն. - «Հասարակական իրադարձություններին նվիրված, ընդ որում ֆունդամենտալ իրադարձություններին նվիրված հուշարձանը պետք է բոլորի համար պարզ ձևով պատկերի այդ իրադարձությունը»։

Նա վերապահում ունի նաև գրառման հետ կապված՝ «Մարտի 1-ի զոհերի հիշատակին». - «Ի՞նչ ա նշանակում, եկեք վերլուծենք, «Մարտի 1-ի զոհ» արտահայտությունը։ Դա իրականում պատասխանատվությունը ինչ-որ մեկի վրա դնելու, այ դրանից խուսափելու միջոց է։ Որովհետև Մարտի 1-ը հո ինքը չի՞ հարձակվել էդ մարդկանց վրա»։Զուրաբյանն արձանի իր պատկերացումն ունի և գրառման իր տարբերակը, որտեղ պետք է նշվի 2008 թվականի մարտի 1-ին հայոց նորանկախ պատմության մեջ առաջին անգամ իշխանությունները կրակ բացեցին ժողովրդավարության համար պայքարող խաղաղ ցուցարարների վրա։ Թե ինչ է կատարվել ու ով է պատասխանատու, ըստ Զուրաբյանի, այս մասին իշխանությունը չի գրել, որպեսզի «լղոզի» արձանն էլ, Մարտի 1-ի գործն էլ։«Ես գիտեմ ինչ եմ արել, ես գիտեմ ինչ եմ ասում։ Էդ ամեն ինչը ես գիտեմ։ Բայց նաև թողնում եմ դիտողին, թե ինչ է ընկալում», - ասում է հուշարձանի հեղինակ Ալբերտ Վարդանյանը։Քանդակագործի խոսքով, մի կողմում բիրտ ուժն է՝ լինի դա սեփական իշխանությունը, թե հակառակորդ պետություն, մյուս կողմում՝ մենք։ Ասում է՝ այս ամենը եղել է, լինելու է։  "
Քաղաքականություն,Անի խոշորացված համայնքում կայանալիք արտահերթ ընտրություններին չորս քաղաքական ուժ կմասնակցի," Չորս քաղաքական ուժ է առաջադրվել մոտ մեկ ամսից Անի խոշորացված համայնքում կայանալիք արտահերթ ընտրություններում։ Իշխանության համար կպայքարեն իշխող «Քաղաքացիական պայմանագիրը», Անիի նախկին համայնքապետի առաջնորդած «Ազգ-համայնք» դաշինքը, «Հայկական երազանք» և «Իմ հզոր համայնք» կուսակցությունները։Անիում նախորդ՝ հերթական ընտրություններից հետո, երբ պարտված «Քաղաքացիական պայմանագրի» ջանքերով ավագանու ձևավորումը տապալվեց, վարչապետը համայնքի ղեկավարի ժամանակավոր պաշտոնակատար նշանակեց իր կուսակից Արման Սարիբեկյանին։ Վերջինս այս անգամ էլ է գլխավորում իշխող ուժի ցուցակը։ Այժմ՝ արտահերթին ընդառաջ մյուս ուժերը խոսում են իշխանական ճնշումների ու վարչական ռեսուրսի չարաշահման մասին:«Դա գալիս է նրանց, որ թույլ են, թուլության նշան է, դա բռնություն է: Հետևաբար մենք էդ հարցին վերաբերվում ենք ժպիտով», - ասաց Անիի նախկին համայնքապետ Արտակ Գևորգյանը:Նախորդ ընտրություններում 49 տոկոս ձայներով հաղթել էր Անին 18 տարի ղեկավարած Արտակ Գևորգյանի դաշինքը։ Բայց մյուս մասնակիցները ավագանու նիստերը բոյկոտեցին ու 21 հազար բնակիչ ունեցող համայնքը մնաց ժամանակավոր կառավարման հույսին։ Գևորգյանն ասում է՝ համայնքապետի ՔՊ-ական պաշտոնակատարը իր թիմակիցներին ազատել է աշխատանքից՝ իրեն սատարելու համար։«Էդ մարդիկ մնացել են դուրս ընդամենը էն պատճառով, քանի որ գտնվել են իմ կողքին, գտնվել են մեր հետ», - նշեց Գևորգյանը:Պաշտոնակատար Արման Սարիբեկյանը հակադարձում է՝ համայնքապետարանի նախկին աշխատակիցները իրենք են դիմում գրել-աշխատանքից դուրս եկել իր նշանակումից հետո, 16 վարչական ղեկավարներին էլ ինքն է ազատել վատ աշխատելու համար, իսկ վարչական ռեսուրսի չարաշահման մասին պնդումները կտրականապես հերքում է:Ճնշումներից է խոսում նաև «Հայկական երազանք» կուսակցության համայնքապետի թեկնածու Ագուն Սաղաթելյանը, սակայն, առանց կոնկրետ օրինակների, ասում է առաջիկայում կհրապարակի։«Էսօր փաստացի ռեպրեսիաներ կան իշխանության կողմից, էդ տեսանելի է, որը խորթ է արդեն էս ժողովրդին, որովհետև ժողովուրդն արդեն իր վրայից էդ լուծը թոթափել էր», - ընդգծեց Սաղաթելյանը:Անիում այս անգամ ընտրապայքարին մեկ նոր ուժ է միացել՝ «Իմ հզոր համայնք» կուսակցությունը։ Ցուցակը գլխավորող Արմենակ Նաջարյանը նախորդ ընտրության ժամանակ նախկին համայնքապետ Արտակ Գևորգյանի դաշինքի երկրորդ համարն էր։ Նաջարյանը բացառում է, որ Գևորգյանի հորդորով է մտել ընտրապայքարի մեջ. - «Բացառում ենք, որովհետև մենք դրել ենք մեր հաղթանակի համար, չենք դրել ուրիշին հաղթանակ նվիրելու համար»:Մինչդեռ «Քաղպայմանագրի» թեկնածու Արման Սարիբեկյանը վստահ է, որ նախկին համայնքապետի նախկին թիմակցի առանձին հայտը տակտիկական քայլ է. - «Փաստացի քաղաքական ուժը տրոհվել է երկու մասի, թեկնածուի երկրորդ համարը առանձնացել, առանձին կուսակցությունով է հանդես գալու, ըստ էության, նույն ընտրազանգվածն է: Քաղաքական օրակարգի փոփոխություն չեմ տեսնում, ընդհանուր պայքարի տակտիկա են ընտրել, որը չեմ կարծում, որ ինչ-որ բան կփոխի»:Առաջին անգամը չէ, որ համայնքներում իշխող ուժի պարտությունից ու ավագանու չձևավորումից հետո արտահերթի սցենարն է կիրառվում։ Ինչո՞ւ, արդյո՞ք սա «Քաղաքացիական պայմանագրի» ձեռագիրն է դառնում, հետաքրքրվեցինք տարածքային կառավարման նախարարից:«Դա ձեռագիր չի, որտեղ որ «Քաղաքացիական պայմանագիրը» հաղթում է, հաղթում է, որտեղ պարտվում է, այլ թեկնածու է 50 տոկոսից ավելի հավաքում, մենք պարտվում ենք, այլ թեկնածու դառնում է համայնքապետ, որտեղ որևէ մեկը չի հաղթում, ստեղծվում է այսպիսի իրավիճակ: Շատ պարզ է, շատ տրամաբանական, օրենքում գրված է, որ 50 տոկոսից ավելի որևէ մեկը պետք է ձայն հավաքի, հիմա Անիում ոչ մեկը չէր հավաքել, ունենք այս իրավիճակը», - պատասխանեց Գնել Սանոսյանը:Նա միաժամանակ ընդունեց՝ մեկ համայնքում ավագանու 2 ընտրությամբ ղեկավար ընտրելը պետության վրա թանկ է նստում։Անիում ընտրությունները նշանակված են մարտի 26-ին։   "
Քաղաքականություն,Արցախում ներքաղաքական իրավիճակը սրվում է. խորհրդարանական ընդդիմադիր 3 ուժերը բոյկոտում են ԱԺ նիստը," Պետնախարար Ռուբեն Վարդանյանի սպասվող պաշտոնանկության լուրերին զուգահեռ Արցախում ներքաղաքական իրավիճակը սրվում է։ Խորհրդարանական ընդդիմադիր 3 ուժերը ՝ «Արդարություն», Դաշնակցություն և Ժողովրդավարական կուսակցությունները այսօր հայտարարեցին, որ բոյկոտում են Ազգային ժողովի նիստը։ Այդ մասին նիստերի դահլիճում տեղեկացրեց դաշնակցական պատգամավոր Դավիթ Իշխանյանը։«Հաշվի առնելով ներքաղաքական ընդհանուր խնդիրները, նաև այն մարտահրավերները, որ մեր առջև են՝ երեք քաղաքական ուժերով երեկ հավելյալ քննարկումներ ենք կայացրել և որոշել, որ այսօրվա նիստին մեր մասնակցությունը չենք ապահովելու», - հայտարարեց Իշխանյանը:Ընդդիմադիր ուժերը երեկ նաև հայտարարել էին, որ պատերազմից հետո Արցախում ստեղծված ճգնաժամային խնդիրները լուծելու իշխանության անկարողությունը և կառավարության անդամների հաճախակի փոփոխությունները հանգեցրել են ներքաղաքական վտանգավոր զարգացումների։ Նրանք նաև սուր քննադատության են ենթարկում Հայաստանի իշխանություններին, նշելով, որ «2020թ. նոյեմբերի 9-ի եռակողմ հայտարարության ստորագրումից և դրան հաջորդած ոչ հրապարակային պայմանավորվածությունների արդյունքում Արցախի համար կենսական հարցերում զիջումների գնալու համաձայնությունն ակնհայտ հակասում է Հայաստանի գործող իշխանությունների՝ Արցախի հարցով հայտարարված ծրագրային դրույթներին»:«Ստիպված ենք արձանագրել, որ այդ համատեքստում նկատելի է նաև Հայաստանի իշխանությունների ուղղակի կամ անուղղակի դերակատարությունը՝ ներքաղաքական ու համահայկական միասնությունը տրոհելու և պայքարի ոգին կոտրելու գործում, որին, ցավոք, հիմնականում պասիվորեն ենթարկվում են նաև Արցախի իշխանությունները,- ասված է հայտարարության մեջ:Ընդդիմադիր «Արդարություն» խմբակցության պատգամավոր Մետաքսե Հակոբյանն «Ազատության» հետ զրույցում նշեց, որ իշխանական ինտրիգները, անորոշությունը, տեղեկատվության պակասը լարվածություն են առաջացրել Արցախում։ Արայիկ Հարությունյանն, ըստ Հակոբյանի, խուսափում է Ազգային ժողովի պատգամավորների հետ հանդիպել, քննարկել, թե ինչ է կատարվում։ Նախագահի այսօր սպասվող ուղերձն անգամ անակնկալ է եղել ընդդիմության համար։«Մեր հետ հանդիպում չի եղել, մեր հետ ընդհանրապես նման հարցեր չեն քննարկվել, այսինքն, մեզ համար ևս անակնկալ է լինելու այսօրվա ուղերձը», - ասաց ընդդիմադիր պատգամավորը:Եթե իսկապես Արայիկ Հարությունյանը այսօրվա իր ուղերձում հայտարարի պետնախարար Ռուբեն Վարդանյանին պաշտոնանկ անելու մասին, ապա, ընդդիմադիր պատգամավորի փոխանցմամբ, մեկնաբանությունը մեկն է լինելու՝ «Ադրբեջանի պահանջով, Հայաստանի Հանրապետության իշխանությունների ճնշմամբ կատարվում են նման գործողություններ՝ հաշվի չառնելով Արցախի շահերը»:  "
Քաղաքականություն,"ԵՄ առաքելության նպատակը համոզվելն է, որ Հայաստանի տարածք ներխուժումներ չլինեն. ԵԽ պատգամավոր"," Եվրամիության առաքելության գլխավոր նպատակը Հայաստանի սահմաններին գտնվելով համոզվելն է, որ Հայաստանի տարածք ներխուժումներ չլինեն, «Ազատության» հարցին ի պատասխան ասաց Երևանում գտնվող Եվրոպական խորհրդարանի ֆրանսիացի պատգամավոր Նատալի Լուազոն։«Այս առաքելությանը սկիզբ դրվեց Պրահայի գագաթնաժողովից հետո, երբ Ֆրանսիան, Եվրամիությունը Հայաստանի և Ադրբեջանի առջև հանձն առան ԵՄ առաքելություն տեղակայել: Առաքելությունը հնարավորինս արագ՝ մի քանի օրից, մի քանի շաբաթից կհասնի 100 հոգու, այս պահին այստեղ են 50 դիտորդներ։ Սա քաղաքացիական առաքելություն է, ինչը նշանակում է, որ դիտորդները զինված չեն, նրանց նպատակը պարեկություն կատարելն է, համոզվելը, հաստատելը, որ չլինեն ներխուժումներ Հայաստանի տարածք, փոխհրաձգություն, բռնությունների վերսկսում Հայաստանի և Ադրբեջանի միջև ամբողջ սահմանի երկայնքով։ Այս պարտավորությունը, իմ կարծիքով, շատ կարևոր է, շատ գնահատելի է Եվրամիության կողմից, որի հիմնական նպատակն է վստահություն ներշնչել տեղի բնակչությանը», - ասաց Եվրախորհրդարանի պատգամավորը։Եվրամիության դիտորդները Հայաստան են ժամանել երեկ, նրանց օպերատիվ շտաբը գործելու է Եղեգնաձորում։Առաքելության ժամանմանը բացասաբար է արձագանքել Մոսկվան՝ պնդելով, որ նրանց նպատակը միայն Ռուսաստանին տարածաշրջանից դուրս մղելն է և ոչ հայ-ադրբեջանական կարգավորման գործընթացը։ Անցյալ տարի Պրահայում եվրոպական նախորդ, կարճաժամկետ առաքելությանը հավանություն տված Բաքուն իր հերթին դեմ է արատահայտվել նոր դիտորդներին, անգամ պնդել է, թե «եվրոպացիներն իրենց խաբել են»:Եվրոպական խորհրդարանի ֆրանսիացի պատգամավոր Նատալի Լուազոն հիշեցրեց, որ խորհրդարանի արտաքին գործերի հանձնաժողովը զեկույցով պահանջել է Ադրբեջանից դուրս բերել զինված ուժերը Հայաստանի ինքնիշխան տարածքից ու վերադառնալ նախկին դիրքեր։«Հաճախ ենք լսել, որ Ադրբեջանը պահանջում էր հարգել իր տարածքային ամբողջականությունը, Հայաստանը ևս տարածքային ամբողջականությունը պաշտպանելու իրավունք ունի, և սա քննարկման ենթակա չէ», - հավելեց նա։Եվրոպական խորհրդարանի պատգամավորի կարծիքով՝ սահմանների մշտադիտարկման համար խոչընդոտ չէ, որ չկա Հայաստանի ու Ադրբեջանի միջև վերջնական դելիմիտացիա. «Մենք բոլորս գիտենք, որ կողմերի միջև վերջնական ու ճշգրիտ սահմանազատում չկա, ու դա խաղաղության հաստատման պայմաններից մեկն է»:«Ցանկալի է, որ այդ հանձնաժողովի աշխատանքը առաջընթաց ունենա, դրանով հանդերձ ոչ ոք չի կարող ժխտել, որ սեպտեմբերին կատարվածը ներխուժում էր և հարվածներ էին Հայաստանի ինքնիշխան տարածքի նկատմամբ։ Գյուղերը, որոնք թիրախավորվել են, հայաբնակ, Հայաստան պետության կողմից կառավարվող բնակավայրեր են, հետևաբար Հայաստանն է, որ թիրախավորվել է», - նկատեց պատգամավորը: Նատալի Լուազոն Հայաստան է եկել Հավրի քաղաքապետ, Ֆրանսիայի նախկին վարչապետ Էդուարդ Ֆիլիպի պատվիրակության կազմում։ Ֆրանսիական պատվիրակությունը Հայաստան է ժամանել՝ «ի նշան հայ ժողովրդի հետ բարեկամության և համերաշխության», այցելել են Գորիս, հանդիպել նաև Լաչինի միջանցքի շրջափակման հետևանքով տուժած բնակչությանը, նրանց ընդունել է վարչապետ Փաշինյանը։Ֆրանսիայի նախկին վարչապետ Էդուարդ Ֆիլիպի խոսքով՝ եվրոպացի դիտորդների ժամանումը լավ լուր է Հայաստանի համար, քանի որ, նրա կարծիքով, դիտորդները կկարողանան հետևել, որ չլինեն ներխուժումներ Հայաստանի ինքնիշխան տարածք, կամ ծայրահեղ դեպքում կկարողանան արձանագրել իրադարձությունները։ Ֆրանսիացի պաշտոնյան ուրախությամբ նկատեց, որ «ԵՄ-ը կարողացավ արագ կազմակերպվել ու ուղարկել նման առաքելություն Հայաստան»։«Սա լավ լուր է նաև Եվրոպայի համար, որովհետև վաղուց ԵՄ-ն այսքան արագ չէր գործել ի շահ Հայաստանի», - ասաց Հայաստան ժամանած Ֆրանսիայի նախկին վարչապետը։  "
Քաղաքականություն,Քննարկան ենթակա չէ ՀՀ-ի տարածքում արտատարածքային տրամաբանության մեջ գործող որևէ կարգավիճակ. Հայկ Կոնջորյան," ԱԺ «Քաղաքացիական պայմանագիր» խմբակցության ղեկավար Հայկ Կոնջորյանը պնդում է՝ հայկական կողմը չի պատրաստվում Հայաստանի տարածքով որևէ միջանցք տրամադրել։ «Ազատության» հետ զրույցում նա անդրադարձել է Մյունխենում Հայաստանի վարչապետի, Ադրբեջանի նախագահի և ԱՄՆ պետքարտուղարի բանակցություններին։Ստորև ներկայացնում ենք հատված հարցազրույցից.«Ազատություն». - Պարոն Կոնջորյան, ընդունելի՞ է առաջարկը, որ արդեն պաշտոնապես է հնչում՝ Լաչինի և այսպես կոչված՝ «Զանգեզուրի» միջանցքների նույնակացումը ռեժիմների: Հայկ Կոնջորյան. - Ես կարծում եմ՝ ընդհանրապես ընդունելի չէ նույնիսկ մեր այս քննարկումը, որովհետև մեր օրակարգում երբեք չի եղել և երբեք չի կարող լինել Հայաստանի տարածքով որևէ այպես կոչված միջանցքի հարցը:«Ազատություն». - Չէ, դա միջանցք չէ, իրենք առաջարկում են ադրբեջանական անցակետ Լաչինում, հայկական անցակետ էլ՝ Սյունիքում:Հայկ Կոնջորյան. - Հայաստանի Հանրապետությունը երբեք չի քննարկել, և քննարկան ենթակա չէ Հայաստանի տարածքում որևէ արտատարածքային տրամաբանության մեջ գործող ինչ-որ մի կարգավիճակ: Մենք խոսել ենք մշտապես նոյեմբերի 9-ի հայտարարության տրամաբանության մեջ:«Ազատություն». - Իմ հարցն այդ մասին չէ. Ադրբեջանը միջանցք չի ասում, ասում է՝ Լաչինում էլ տեղադրանք անցակետ, Սյունիքում էլ թող սահմանապահները, մաքսավորները կանգնեն:Հայկ Կոնջորյան. - Ես այս պահին քննարկման ընդհանրապես ենթակա չեմ համարում նման հարց:«Ազատություն». - Ինչո՞ւ եթե Երևանն ինքն է միշտ պատրաստակամություն հայտնել տալ այդ ճանապարհը պայմանով, որ լինելու է հայկական վերահսկողությամբ՝ հայ սահմանապահների…Հայկ Կոնջորյան. - Մենք մեր դիրքորոշումները, մեր մոտեցումները, մեր պատկերացումները կոմունիկացիաների ապաշրջափակման վերաբերյալ մանրամասնորեն ներկայացրել ենք, և գիտեք, որ կա փոխվարչապետերի կողմից գործող խումբ, որը մանրամասնորեն աշխատում է այս ուղղությամբ, մեր դիրքորոշումը չի փոխվել, որ ՀՀ-ի տարածքով անցնող բոլոր ճանապարհները պիտի գործեն ՀՀ օրենսդրության և սուվերենության ներքո և Հայաստանի Հանրապետության պետական շահի ներքո: Մնացած մանրամասները, որոնք կարող են և պետք է բխեն իմ նշած ելակետից, արդեն քննարկման ենթակա են այդ հանձնաժողովի տիրույթում:«Ազատություն». - Ըստ այդ առաջարկի՝ դա հենց այդպես էլ պետք է լինի պայմանով, որ Լաչինն էլ այդ կարգավիճակն ունենա, որ Լաչինը համարվում է…Հայկ Կոնջորյան. - Ես նորից եմ նշում, որ ընդհանրապես դա ադրբեջանական նարատիվ է, և դրա համար ես նույնիսկ պատեհ չեմ համարում քննարկելու:«Ազատություն». - Բայց մյուս կողմից՝ ճանապարհն էլ չի բացվում, և երկու ամսին էլ քիչ չէ՝ անելու հետևություն, որ դիվանագիտական ճանապարհը չի աշխատում:Հայկ Կոնջորյան. - Իսկ գուցե հենց ի սկզբանե նպատակը դա՞ է եղել, որ փորձ կատարվի տարբեր մեթոդներով ճնշումներ գործադրել Հայաստանի վրա՝ զիջելու մի բան, որ անհնար է զիջել, և դա մեր կարմիր գիծն է: Մենք մշտապես նշել ենք, որ այն, ինչ վերաբերում է Լաչինի միջանցքին, նոյեմբերի 9-ի հայտարարության մեջ հստակ նշվում է, որ Լաչինի միջանցքը գտնվում է ռուսական խաղաղապահների վերահսկողության ներքո, և Ադրբեջանը պարտավոր է երաշխավորել անվտանգությունը երթևեկության համար, և այստեղ շատ հասցեական և հստակ խնդիր է դրված, որ Ադրբեջանը պիտի երաշխավորի այդ անվտանգությունը, և միջանցքը պիտի լինի ռուսական խաղաղապահների վերահսկողության ներքո, այն ռեժիմով, ինչով գործել է մինչև Ադրբեջանի կողմից դրա ապօրինի շրջափակումը:



   "
Քաղաքականություն,30 տարի անց բավականին մոտ ենք հայ- թուրքական հարաբերությունների  կարգավորմանը. Ալեն Սիմոնյան ," Ազգային ժողովի նախագահ Ալեն Սիմոնյանի համոզմամբ՝ ստեղծված աշխարհաքաղաքական իրողությունները հաշվի առնելով՝ այսօր հայ- թուրքական հարաբերություների կարգավորումն ավելի հնարավոր է, քան անցյալում՝ հաշվի առնելով նաև տնտեսական շահերը։«30 տարի անց, կարելի է ասել, բավականին մոտ ենք: Եթե թուրքական կողմը բավարար կամք և վճռականություն ցուցաբերի, մենք, կարծում եմ, այդ հարցը կլուծենք», - ասաց նա՝ շարունակելով. «Աշխարհի և Ռուսաստանի այս հակամարտության ֆոնին, երբ բավականին մեծ քանակությամբ սահմաններ փակ են, տնտեսական դրդապատճառը կարող է և պետք է, որ իր դրական դերն ունենա այս գործընթացի վրա: Դրա համար մի քիչ ավելի ռեալ եմ համարում, քան անցյալում»:Ընդդիմությունը, մինչդեռ, պնդում է՝ չկա հայ - թուրքական հարաբերությունների կարգավորման իրական գործընթաց:«Խաբում են հասարակությանը, որ Անիի կամրջի շինարարությունը նոր ձեռք բերված համաձայնություն է», - ասում է «Հայաստան» խմբակցության դաշնակցական պատգամավոր Գեղամ Մանուկյանը, հիշեցնում, որ դեռևս 2017-ին, հետո 2019-ին թուրքական կողմը պարբերաբար խոսել է Անիի պատմական կամրջի վերանորոգման մասին, բայց այդպես էլ որևէ քայլ չի ձեռնարկել։Անի կամրջի վերանորոգման մասին թուրքական կողմը խոսել է նաև 2010 -ին՝ դեռ 13 տարի առաջ՝ հայտարարելով, որ Հայաստանի և Թուրքիայի կառավարությունների միջև նախնական պայմանավորվածություն կա Հայաստանի Խարկով և Թուրքիայի Անի սահմանային բնակավայրերն իրար կապող գլխավոր կամուրջը վերականգնելու մասին: Այն ժամանակ նախաձեռնության հեղինակը Թուրքիայի տնտեսական քաղաքականության հիմնադրամն էր։«Չկար դեռ հայ-թուրքական կարգավորման որևէ գործընթաց, չկար 44-օրյա պատերազմ, որին ակտիվ մասնակցություն է ունեցել Թուրքիան, և իրականում հայ-թուրքական այսօրվա երկխոսության հետ Անիի կամրջի վերանորոգման աշխատանքները որևէ կապ չունեն», - հայտարարեց պատգամավորը: Գեղամ Մանուկյանը նաև կասկածի տակ է դնում Մարգարայի կամրջի գործարկման նպատակահարմարությունը՝ հարց տալով, որ եթե այն անգամ բացվի երրորդ երկրների քաղաքացիների համար, ո՞վ է դրանից օգտվելու. «Երբ խոսում են երրորդ երկրների համար ճանապարհը բացելու, բոլորի համար զարմանալի էր, թե ինչ է նշանակում, որովհետև այն Մարգարայի կամրջի հարևան հատվածն ընդհանրապես Թուրքիայում շատ զարգացած տուրիստական ռեգիոն չէ, դեռ ավելին՝ շատ ավելի նոսր բնակեցված և ընդհանրապես տուրիզմի առումով հետաքրքիր չէ: Այդ դեպքում ո՞վ պետք է ամբողջ Թուրքիայի տարածքը հատի, Մարգարայի կամրջով իր երրորդ երկրի քաղաքացու անձնագրով հասնի Գյումրի, որ, ենթադրենք, հետո գնա Վրաստան»:Մանուկյանը կարծում է, որ Թուրքիան ընդամենը փոքրիկ խորհրդանշական ժեստեր է անում, որոնք Հայաստանի համար որևէ գործնական արդյունք չեն ունենալու. «Հայաստանի իշխանությունները փորձում են սեփական հասարակությանը հրամցնել այդ ժեստերը որպես պատմական դեպքեր, բայց ինչպես վկայում է Չավուշօղլու-Միրզոյան նույն մամուլի ասուլիսը, Թուրքիան շարունակում է իր բոլոր հարաբերությունները Հայաստանի հետ պայմանավորել Ադրբեջանի և Հայաստանի բանակցություններով ու շարունակում է խոսել նույն նախապայմանների լեզվով»:Ի դեպ, ընդդիմադիր պատգամավորը կասկածներ ունի, որ հայկական կողմը խաղաղության պայմանագրի լրամշակված տարբերակը Ադրբեջանին է փոխանցել Թուրքիայի միջոցով։ Պատգամավորը կասկածները փարատելու համար հարցում է պատրաստում Արտգործնախարարությանը։«Հատկանշանական է, որ այն օրը, որ Ադրբեջանին փոխանցվել է հայկական առաջարկը, Արարատ Միրզոյանը Թուրքիայում էր, և նաև փորձագիտական տեսակետներ կան, որ հենց Թուրքիայի միջոցով է փոխանցվել այդ նախագիծը», - ասաց Մանուկյանը:Ազգային ժողովի նախագահ Ալեն Սիմոնյանը, մինչդեռ, չի հասկանում ընդդիմության կասկածի էությունը. «Ես տենց բան չգիտեմ, տենց բան չկա՝ իմ ունեցած տեղեկություններով, բայց եթե նույնիսկ, ապա ի՞նչ, ի՞նչն է խնդիրը: Եթե նույնիսկ նման բան է տեղի ունենում, ես չեմ կարծում, որ փոխանցելու առումով միջնորդություն կձևավորվի, որովհետև հաշվի առնելով թուրքական ներկայությունը Ադրբեջանում՝ թուրքերի դերակատարումը հիմա գերագնահատել և դա վերածել ինչ-որ քաղաքական ելևէջի, որ տեսեք՝ սենց փոխանցեցին… Կարևորը խաղաղություն բերենք մեր երկրին, կարևորը մեր սահմաններին անվտանգություն բերենք»:Հայ-թուրքական երկխոսությունն ակտիվացավ վերջին օրերին, երբ երկրաշարժից հետո Երևանը փրկարարներ ու հումանիտար օգնություն ուղարկեց աղետի գոտի։ Դրանից հետո արտգործնախարարը մեկնեց Անկարա։ Արարատ Միրզոյանին այցի ընթացքում ուղեկցում էր հայ-թուրքական կարգավորման գործընթացում Հայաստանի բանագնացը։ Թուրքական «Անադոլուին» տված հարցազրույցում Ռուբեն Ռուբինյանը հույս է հայտնել, որ երկու երկրների միջև «մշտական խաղաղություն կլինի»։ Ընդգծելով, որ արտգործնախարար Չավուշօղլուի հետ համաձայնության են հասել որոշ հարցերի շուրջ՝ հայաստանցի պաշտոնյան ընդգծել է՝ հայ-թուրքական կարգավորումը կերաշխավորի տարածաշրջանի կայունությունն ու խաղաղությունը, տնտեսական համագործակցությունն ու գործընկերությունը այլ ոլորտներում։  "
Քաղաքականություն,"«Արցախը ինչ կարգավիճակով էլ լինի Ադրբեջանի կազմում, նշանակում է գոյության ավարտ». Տիգրան Աբրահամյան"," «Ազատություն». - Ինչպե՞ս կմեկնաբանեք վարչապետի ձևակերպումը, որ փաստաթղթի տրամաբանությունն է ցանկացած պահի պատրաստ լինել ստորագրելը։Աբրահամյան. - Անկեղծ ասած, իր այդ ձևակերպումը որևէ բան չի ասում ինձ, որովհետև այն սկզբունքները, որոնք ի սկզբանե դրվել են փաստաթղթի հիմքում, ըստ էության հակասել են այն տրամաբանությանը, որ եղել է գոնե մինչև 2018 թվականը։ Այնտեղ ամրագրված էր ինքնորոշման իրավունքի սկզբունքը և քննարկման առարկա էր դրա իրացման մեխանիզմների թեման։ Ադրբեջանը դրել է հայտնի հինգ կետերը, Հայաստանը նշել է, որ կարևորում է Արցախում ապրող մարդկանց իրավունքների և անվտանգության ապահովման հարցը, իսկ սա ակնհայտորեն նահանջ է ինքնորոշման իրավունքի սկզբունքից, ինչը չի ապահովում Արցախի հետ կապված գործընթաց Ադրբեջանից դուրս։ Այդ գործընթացը, որը Ադրբեջանը ներկայացնում է իր հինգ սկզբունքների և Հայաստանի առաջարկած սկզբունքների շրջանակներում, ըստ էության չի ենթադրում Արցախի ինքնորոշման իրավունքի առկայություն և դրա իրացում։ Իսկ դրա բացակայության պայմաններում թե Արցախը ինչ կարգավիճակով կլինի Ադրբեջանի կազմում, ինքնին նշանակում է, որ դա ոչ միայն չի արտահայտում Հայաստանի և Արցախի շահերը, այլ ինքնին նշանակում է Արցախում ապրող մարդկանց ֆիզիկական սպառնալիք, և նշանակում է հայկական Արցախի գոյության ավարտ։ Կոնֆլիկտը վատի և վատթարագույնի մեջ է ընթանում։ Այսինքն՝ այն, ինչ ներկայացնում է Ադրբեջանը, բնականաբար, առավել ևս հիմա՝ առավելապաշտական մոտեցումների համատեքստում... Հայաստանի իշխանությունների մոտեցումները թեև տարբերվում են որոշակի, բայց դրանք վատի և վատագույնի շրջանակներում են։ Եվ ըստ էության, սա չի արտահայտում գոնե այն, նաև պաշտոնական դիրքորոշումը, որը, ինչպես 90-ականներին, այնպես էլ նույնիսկ Արցախի այսօրվա իշխանությունները հնչեցնում են։«Ազատություն». - Բայց այդ վատի ու վատթարագույնի միջև ընտրությունը տրամաբանական չէ՞։ Պարտվող կողմը Հայաստանն է, նա պիտի ընտրություն կատարի վատի ու վատթարագույնի միջև։Աբրահամյան. - Իրողությունները բոլոր այսօր խոսում են Հայաստանի և Արցախի դեմ, բայց փաստացի մյուս կողմից կա հանգամանքը, թե ինչի հետևանքով ենք մենք եկել և այսօր հասել այդ կետին։ Առանց այդ արձանագրման, ուղղակի չենք էլ կարող։«Ազատություն». - Արձանագրեցիք։ Միևնույն է, կա գործող ստատուս քվոն, որից արդյո՞ք բխում է ինքնորոշման իրավունք, Արցախի անկախություն։Աբրահամյան. - Ես կարծում եմ, որ պետք է առավելագույնը անել գոնե պաշտոնական մակարդակում այս պահին ինքնորոշման իրավունքի սկզբունքը օրակարգում պահելու համար։ Որովհետև եթե մենք իրավիճակը տանենք այդ վատի և վատթարագույնի սցենարի շրջանակներում և, ըստ էության, Արցախը տանենք դեպի ադրբեջանացման ճանապարհով, ապա սա ենթադրում է, որ հաջորդ փուլում արդեն օրակարգ է գալու Սյունիքի հարցը, հաջորդ փուլում գալու է Գեղարքունիքի հարցը։ Մենք արդեն վաղուց ենք համոզվել, հատկապես հետպատերազմյան ժամանակահատվածը ցույց է տվել, որ Ադրբեջանի, նաև Թուրքիայի հովանավորությամբ այդ ագրեսիան նպատակ չունի միայն ամբողջական վերահսկողության տակ մտցնել Արցախը։ Ընդ որում, կա վտանգավորության մեկ այլ աստիճան, երբ որ Ադրբեջանը անթաքույց ասում է, որ Հայաստանի նկատմամբ տարածքային հավակնությունները իրացնելիս որևէ պայմանների առաջ կանգ չի առնելու։ Այսինքն՝ ընդհուպ ուղղակի նշում է ուժի կիրառման միջոցով այդ տարածքային հավակնությունները բավարարելու մասին։ Եվ այս տեսանկյունից Արցախը փաստացի, բացի ամեն ինչից, որ մեր հայրենիքի մի հատվածն է կազմում և մեր հայրենակիցներն են այնտեղ ապրում, զուտ անվտանգային տեսանկյունից ևս այս պահին բուֆերի դեր է կատարում։ Որովհետև եթե մենք կորցնենք այդ ամրոցը, հաջորդը լինելու են Հայաստանի Հանրապետության մարզերը։Հարցազրույցն ամբողջությամբ կարող եք դիտել այստեղ.  "
Քաղաքականություն,Որոշում կա արագացնել Թուրքիայի հետ սահմանների բացման գործընթացը. Միրզոյան  ," Որոշում կա արագացնել Թուրքիայի հետ սահմանների բացման գործընթացը, այսօր կառավարության նիստում հայտարարեց երեկ Անկարայից վերադարձած արտգործնախարար Արարատ Միրզոյանը՝ մանրամասներ ներկայացնելով Թուրքիայի արտգործնախարարի հետ ձեռք բերված պայմանավորվածություններից։«Ձեռք են բերվել կոնկրետ նաև պայմանավորվածություններ. կարող եմ փաստել, որ որոշում կա արագացնել երկխոսության գործընթացը և վերջնական սահմանների բացման նպատակով տեղի ունեցող գործընթացը։ Հայտարարվեց, որ համատեղ աշխատանքներ կիրականացնենք Անիի պատմական կամուրջի վերականգնման ուղղությամբ», - ասաց Միրզոյանը։Փաշինյանն իր հերթին հավելեց, որ Անիի կամրջի վերականգնման էսքիզային նախագիծը երկար ժամանակ առաջ են պատրաստել։ «Դա, իսկապես, կարող է շատ սիմվոլիկ քայլ դառնալ», - ասաց գործադիրի ղեկավարը։Ե՛վ Փաշինյանը, և՛ Միրզոյանը շեշտեցին, որ այսօր Թուրքիայից Հայաստան վերադարձող հայ փրկարարները հայ-թուրքական սահմանը հատելու են ցամաքային ճանապարհով, այսինքն՝ Մարգարայի կամրջով, որով և Թուրքիա էին ուղարկվել մարդասիրական բեռները։Հայ փրկարարները Թուրքիա էին մեկնել օդանավով և, փաստորեն, Մարգարայի կամուրջն, առայժմ սիմվոլիկ կերպով, ևս մեկ անգամ կբացվի՝ այս անգամ հայ փրկարարների վերադարձի համար։Արդյոք 30 տարվա դադարից հետո, վերջինի օրերին մի քանի անգամ գործարկված Մարգարայի կամուրջը, կրկին կբացվի, պարզ չէ, Արարատ Միրզոյանն այսօր խոսեց մինչև ամառ 3-րդ երկրների քաղաքացիների համար ստեղծվելիք հնարավորությունների մասին։«Ըստ էության, մինչև զբոսաշրջային սեզոնի մեկնարկը, նաև կաշխատենք ավարտին հասցնել 3-րդ երկրների քաղաքացիների համար և մեր 2 երկրների դիվանագիտական անձնագրեր ունեցող քաղաքացիների համար ցամաքային սահմանի հատումը», - ասաց արտգործնախարարը։Անդրադառնալով հայ փրկարարների աշխատանքին՝ Միրզոյանը նշեց, որ թուրքական կողմն, իշխանությունների մակարդակով, նաև աղետից տուժած բնակիչները, շնորհակալություն են հայտնել՝ նրանց ծառայության, նաև Հայաստանից ուղարկված հումանիտար օգնության համար։Վարչապետ Փաշինյանն էլ իր հերթին նշեց, որ Հայաստանի քայլերը նախևառաջ հումանիտար շարժառիթ են ունեցել։«Բացարձակապես անընդունելի եմ համարում այն քննադատությունները, որոնք մեր հասցեին հնչում են, որովհետև ես չեմ կարող պատկերացնել որևէ իրավիճակ, որ ընդամենը դռնից այն կողմ միլիոնավոր մարդիկ աջակցության կարիք ունեն էդ բնական աղետի պարագայում և որևէ մեկը կարող է դրան անտարբեր մնալ, դա բացարձակապես անընդունելի է՝ որևէ հիմնավորմամբ և որևէ պատճառաբանությամբ», - ասաց Փաշինյանը։Վարչապետն ընդգծեց՝ շատ է ցավում, որ երկու երկրների հարաբերություններում որոշակի «մթնոլորտային» փոփոխություն է տեղի ունենում աննախադեպ աղետի պայմաններում՝ հույս հայտնելով, որ սա կարող է մի նոր ելակետ դառնալ Հայաստանի և Թուրքիայի միջև հարաբերությունների հաստատման համար։   "
Քաղաքականություն,Որոշում կա արագացնել երկխոսության գործընթացը․ Միրզոյանը՝ հայ-թուրքական հարաբերությունների կարգավորման գործընթացից    ," Որոշում կա արագացնել երկխոսության գործընթացը և վերջնական սահմանների բացման նպատակով տեղի ունեցող գործընթացը, այսօր կառավարության նիստում ասաց արտգործնախարար Արարատ Միրզոյանն՝ անդրադառնալով երեկ Թուրքիա կատարած այցին և արտգործնախարար Չավուշօղլուի հետ բանակցություններին։Միրզոյանը երեկ էր Թուրքիայում։ Նա վերահաստատեց Թուրքիայի հետ հարաբերությունների կարգավորման Հայաստանի պատրաստակամությունը։ Թուրքիայի արտգործնախարարն էլ իր հերթին հայտարարեց, որ քննարկել են հայ-թուրքական հարաբերությունները նորմալացնելու քայլերը, շնորհակալություն հայտնեց օգնության համար՝ շեշտելով՝ Հայաստանը գործում է որպես եղբայրական երկիր և օգնության ձեռք է մեկնում այսպիսի ծանր պահի։ Հայաստանը Թուրքիային կապող ամենակարճ ավտոճանապարհով՝ 1993-ից փակված Մարգարայի կամրջով, փետրվարի 11-ին100 տոննա մարդասիրական բեռ ուղարկեց փետրվարի 6-ի ավերիչ երկրաշարժից տուժած Ադիյաման քաղաք։ Հենց այս քաղաքում է աշխատում հայ փրկարարների 27 հոգանոց խումբը։Միրզոյանն այսօր տեղեկացրեց, որ հայ փրակարարները վերադառնալու են ցամաքային ճանապարհով։«Մինչև զբոսաշրջային սեզոնի մեկնարկը նաև կաշխատենք ավարտին հասցնել 3-րդ երկրների քաղաքացիների համար, և մեր 2 երկրների դիվանագիտական անձնագրեր ունեցող քաղաքացիների համար ցամաքային սահմանի հատումը», - ասաց Միրզոյանը։
 "
Քաղաքականություն,Մայր Աթոռն ու իշխանությունները տարակարծություններ ունեն. Կաթողիկոս," Մայր Աթոռն ու Փաշինյանի իշխանությունը տարաձայնություններ ունեն, առաջին անգամ հրապարակային խոստովանել է Գարեգին Երկրորդ կաթողիկոսը։ Այս մասին նա ասել է «Հրապարակ» օրաթերթի հետ զրույցում։ Հատկապես որ հարցերում են անհաշտ պետության կարևորագույն կառույցները, կաթողիկոսը չի մանրամասնել։ Մայր Աթոռի տեղեկատվական համակարգի տնօրեն Տեր Եսայի քահանան էլ չցանկացավ փակագծեր բացել։«Նույնիսկ եթե իրար ատում են, ես չգիտեմ՝ ատում են, սիրում են, բայց նույնիսկ եթե իրար ատում են, երկուսն էլ պատասխանատու են երկրի և հասարակության, ժողովրդի, ընդհանուր սոցիալական ներքին համերաշխության համար», - ասում է ազգագրագետ Հրանուշ Խառատյանը:Նա չի հիշում, որ եկեղեցին ու իշխանությունն այսպես բացահայտ խոսեն տարաձայնությունների մասին։ Նույնիսկ փոխադարձ համակրանքն է զուսպ եղել՝ ազգագրագետի տպավորությամբ, ասում է՝ եթե անգամ խորը հակասություններ ունեն, իշխանությունը պետք է ջանա սուր կողմերը հարթել. «Այս երկու կարևորագույն ինստիտուտները անպայման պետք է գոնե փոխհամաձայնեցված լինեն, եթե նույնիսկ անձայն բախվում են»:Վարչապետի ու Մայր Աթոռի հակասությունները սրվեցին 44-օրյա պատերազմից հետո, երբ Փաշինյանի հրաժարականի պահանջով ցույցեր սկսվեցին։ Հրաժարականի կոչեր հնչեցին տարբեր կառույցներից. անկախ Հայաստանի պատմության մեջ առաջին անգամ Մայր Աթոռն էլ միացավ պահանջին։ Հասարակական կյանքում ցնցումները, հնարավոր բախումներն ու ողբերգական հետևանքները կանխելու նպատակով կաթողիկոսն էլ հորդորեց Փաշինյանին լիազորությունները վայր դնել։ Փաշինյանն էլ իր հերթին քննադատեց հոգևոր էլիտային։ Կաթողիկոսի հայտարարությունից մի քանի ամիս անց 2021-ի խորհրդարանական ընտրությունների քարոզարշավին հիշեց կոռումպացվածներին. «Ո՞վ է ավելի շատ վարկաբեկում, կոռուպցիան, կոռուպցիայի մեջ ներգրավված հոգևորականները, թե՞ այն մարդիկ, ովքեր քննադատությամբ ուզում են՝ մեր եկեղեցին լինի մոր հոգիների, մեր մտքերի և մեր սրտերի առաջնորդը, բայց ես այդ հոգևորականների քստմնելի հայտարարություններին չեմ պատասխանել, հիմա էլ չեմ պատասխանելու»:Կաթողիկոս-Փաշինյան հակասությունները նույնիսկ պետական ու հոգևոր տոներին են անթաքույց։ Սուրբ Ծննդյան պատարագին պաշտոնյաները չեն մասնակցում, Անկախության ու բանակի օրվ առթիվ հոգևորականները Եռաբլուրի բարձունք են հասնում առանձին։Փաշինյանի իշխանության գալուց հետո Մայր Աթոռի դեմ բողոքի ակցիաներ սկսվեցին, բայց դրանք մեծ հնչեղություն չստացան ու մարեցին: Այդ ժամանակ մի խումբ քաղաքացիներ կաթողիկոսի հրաժարականն էին պահանջում, փորձում ներխուժել վեհարան, շրջափակում մեքենան։ Քաղաքացիներին միացել էին մի քանի հոգևորականներ։Իշխանության գալուց հետո Փաշինյանը հաճախ էր քննադատում հոգևորականների բարքուվարքը, քաղաքական ինտրիգներ նկատում, որ զայրացնում էին Փաշինյանին։ Վարչապետի պաշտոնը ստանձնելուց մեկ տարի անց ասուլիսում սպառնաց, թե ծնկի կբերի եկեղեցականներին, եթե փորձեն կառավարության դեմ դավեր նյութել:«Երբ որ մենք ասում ենք՝ եկեղեցու ներքին կյանքի մեջ չենք մտնում, ու որոշ եկեղեցականներ սրանից եզրակացնում են, ասում են՝ սա նախկին կառավարության նման չէ, սա թույլ կառավարություն է, եկեք քանդենք էս կառավարության ոտքերի տակ, շատ ուժեղ հակահարված կստանան, ծնկի կբերվեն բառի բուն ու փոխաբերական իմաստով», - հայտարարել էր վարչապետը։Սահմանադրությամբ է ամրագրված եկեղեցու առաքելությունը հայ ժողովրդի հոգևոր, ազգային ինքնության պահպանման գործում, շեշտում է ազգագրագետ Հրանուշ Խառատյանը։ Սա պետք է գիտակցեն բոլորը, պետությունն էլ, եկեղեցին էլ պատասխանատու են սոցիալական համերաշխության համար։«Կարող են լինել անձային անհանդուրժողականություններ թե հայացքների իմաստով, թե ուղղակի պարզ մարդկային իմաստով, բայց երկուսն էլ պատասխանատվություն ունեն՝ եկեղեցին իր հավատացյալների առաջ, պետությունն իր ընտրողների, իր քաղաքացիների առաջ, և դրանք հաճախ նույնն են», - նշեց նա:Արցախյան հարցով էլ Փաշինյանի քաղաքականության նկատմամբ եկեղեցու դիրքորոշումը կոշտ է։ Գերագույն հոգևոր խորհրդի համար Արցախի ժողովրդի ինքնորոշման իրավունքն անսակարկելի է։  "
Քաղաքականություն,Արցախում Վիտալի Բալասանյանի առնչությամբ քրեական գործ է հարուցվել," Արցախում քրեական գործ է հարուցվել, որն առչնվում է Անվտանգության խորհրդի նախկին քարտուղար Վիտալի Բալասանյանին, «Ազատությանն» այսօր հայտնեցին Արցախի դատախազությունից՝ առանց հստակեցնելու, թե ինչ քրեական գործ է դա, ու արդյոք մեղադրանք առաջադրվել է Բալասանյանին։Դատախազության հանրային կապերի բաժնի պետ Կիմ Գաբրիելյանն ասաց, որ նախաքննության գաղտնիությունն է պատճառը, և այս պահին նպատակահարմար չեն գտնում գործի մանրամասները հրապարակել։«Ազատությանը» դեռ չի հաջողվում կապվել նաև հենց Բալասանյանի հետ՝ պարզելու, թե Արցախի իրավապահներն ինչ գործ են հարուցել, ինչ տեսակետ ունի դրա վերաբերյալ նախկին բարձրաստիճան պաշտոնյան։Օրերս նախագահ Արայիկ Հարությունյանն էր խոսել Արցախում տեղի ունեցած չարաշահումների մասին ու հանձնարարականներ տվել. - «Առաջադրում եմ հետևյալ խնդիրները. առաջին, ավելացնել գործադրվող ջանքերը Արցախում իրավական անվտանգության, իրավակարգի պաշտպանության մակարդակը որակապես նոր հարթություն հասցնելու ուղղությամբ»։Արդյո՞ք Բալասանյանի առնչությամբ հարուցված քրեական գործը որևէ կապ ունի նախագահ Հարությունյանի բարձաձայնած չարաշահումների հետ։ Արցախի դատախազությունից այս հարցը դարձյալ անպատասխան թողեցին՝ հորդորելով գրավոր հարցում ուղարկել։Արայիկ Հարությունյանն իրավապահների հանձնարարել էր բացահայտել Ադրբեջանի վերահսկողության տակ անցած ՀԷԿ-երի որոշ սեփականատերի կողմից հնարավոր չարաշահումները, նաև՝ գտնել Արցախի ներդրումային ու գյուղաջակցության հիմնադրամների գումարները փոշիացրած անձանց ու պետությանը պատճառած վնասը վերականգնել։ «Կարծում եմ, որ չի կարող լինել որևէ պաշտոնյա կամ պետական մարմին, ով կարող է խոչընդոտել պետությանը պատճառած վնասները վերականգնելու, հանցավոր արարք կատարած անձանց քրեական պատասխանատվության ենթարկելու գործին։ Այս գործընթացը լինելու է իմ վերահսկողության, և ինչու չէ, նաև մեր ողջ հասարակության դիտարկման տակ», - ասել էր նա։Արցախի դատախազությունից հայտնեցին միայն, որ քրեական գործեր կան նաև այլ պաշտոնյանների առնչությամբ՝ առանց անուններ նշելու։Արցախի ընդդիմադիր «Արդարություն» խմբակցության քարտուղար Մետաքսե Հակոբյանն «Ազատությանն» ասաց՝ ինքն էլ գործի մասին տեղեկություն չունի. - «Ես, որպես պատգամավոր, որ կարողանամ տեղյակ լինել մանրամասներին, պիտի հարցում ուղարկեմ դատախազություն, դա բավականին երկար ժամանակ է, մինչև պատասխանեն։ Երևի թե այդ ընթացքում ինչ-որ պաշտոնական տեղեկություն կարողանանք ունենալ։ Այս պահի դրությամբ չունեմ որևէ լուր, թե ինչի կապակցությամբ կամ ինչ պատճառով է հարուցված գործը»։Պատգամավորի խոսքով, այս գործելաոճն արդեն նորություն չէ իրենց համար։ Համոզված է, որ և՛ Արցախի, և՛ Հայաստանի իշխանությունները նպատակ ունեն վարկաբելու Արցախի հերոսին և ոչ միայն նրան. - «Քանի դեռ կան այս իշխանությունները, հայկական երկու պետություններում կա Նիկոլ Փաշինյան և Արայիկ Հարությունյան, որոնք գլխավոր մեղադրյալները պիտի լինեին, և որոնց վրա պիտի բազմաթիվ քրեական գործեր հարուցված լինեին առ այսօր, և իրենք պիտի վաղուց անազատության մեջ լինեին... Քանի դեռ իրենք ազատության մեջ են, հերոսները լինելու են անազատության մեջ։ Ես չեմ էլ կասկածում դրանում»։Արցախի ընդդիմադիր «Արդարություն» կուսակցությունը 2020-ի ընտրություններում Վիտալի Վալասանյանին էր առաջադրել նախագահի թեկանածու։ Հակոբյանը հստակեցնում է՝ իրենք թիմակիցներ չեն։63-ամյա Վիտալի Բալասանյանը պաշտոնից ազատվեց այս տարվա հունվարին։ Պաշտոնապես այդպես էլ չհստակեցվեց նրան հեռացնելու պատճառը։ Արցախի իշխող «Ազատ հայրենիք» խմբակցության անդամ Արամայիս Աղաբեկյանը, թեև ինքն էլ դեռ ծանոթ չէ քրեական գործին, բայց համոզված է, որ գործընթացն իրավական է, այլ դրդապատճառ չկա. - «Ամեն ինչ պետք է օրենքի շրջանակներում տեղի ունենա և առանց տարբերության, թե տվյալ անձը ով է։ Եթե օրենքի տեսանկյունից մեղավոր է, ապա մեղավոր է, եթե անմեղ է, ապա անմեղ է։ Դա քաղաքական ինչ-որ իրադարձություն չէ, որպեսզի ես մեկնաբանություն տամ»։44-օրյա պատերազմից հետո Անվտանգության խորհրդի քարտուղար նշանակված Բալասանյանն էր հումանիտար հարցերի շուրջ բանակցում էր ադրբեջանական կողմի հետ։ Անցած տարվա դեկտեմբերի սկզբին, երբ ադրբեջանցիներն առաջին անգամ մի քանի ժամով արգելափակեցին Ստեփանակերտ - Գորիս ճանապարհը, պաշտոնական հաղորդագրության համաձայն, Բալասանյանն էր մասնակցում ադրբեջանցիների և ռուս խաղաղապահների հետ հանդիպմանը։  "
Քաղաքականություն,Ինչո՞ւ է Հարությունյանը Սահմանադրության փոփոխության գործընթաց նախաձեռնում. Արցախից տարբեր տեսակետներ են հնչում," Ինչո՞ւ է Արցախի նախագահ Արայիկ Հարությունյանը Սահմանադրության փոփոխության գործընթաց նախաձեռնում, ինչո՞ւ հենց հիմա, երբ Արցախը շրջափակված է ու խոսվում է ներքաղաքական ճգնաժամի՝ նախագահ-պետնախարար հակասությունների մասին։Արցախի Ազգային ժողովի իշխող «Ազատ հայրենիք» խմբակցության ղեկավար Արթուր Հարությունյանի խոսքով՝ այդ փոփոխությամբ իշխանությունը ցանկանում է ռիսկերը կառավարելու հնարավորություն ստեղծել ռազմական դրության ընթացքում նախագահի պաշտոնը թափուր մնալու դեպքում։ Արցախում ռազմական դրություն է 1992 թվականից։ Հարությունյանը պարզաբանեց՝ մայր օրենքում միայն մեկ հոդված են նախատեսում փոխել։«Ռազմական դրության ընթացքում հանրապետության նախագահի պաշտոնը թափուր լինելու դեպքում իրավասություն վերապահվի Ազգային ժողովին, որպեսզի ճգնաժամային իրավիճակներ ստեղծվելու դեպքում էդ ռիսկերը կառավարվեն, այսինքն, այդ ամբողջը ուղղված է հենց այդ նպատակին», - նշեց պատգամավորը:Գործող Սահմանադրությամբ նախագահի հրաժարականի, մահվան, լիազորությունների դադարեցման կամ նրան անվստահություն հայտնելու, պաշտոնանկ անելու դեպքում խորհրդարանը լուծարվում է, նախագահի և Ազգային ժողովի արտահերթ ընտրություններ են անցկացվում։Առաջարկվող փոփոխությամբ հնարավոր կլինի խուսափել նման իրավիճակից, այսինքն, Ազգային ժողովի լուծարումից, որն էլ կշարունակի գործել ու կկարողանա նախագահ ընտրել։ 2020-ի պատերազմից հետո հայտարարությունների մակարդակով խոսվում է Արցախում ընտրությունների անհնարինության մասին։Արցախի Ազգային ժողովի նախկին պատգամավոր, արցախցի հրապարակախոս Վահրամ Աթանեսյանն էլ կարծում է, որ իշխանությունը նման քայլի է գնում սահմանադրական կազուսը հաղթահարելու համար։«Այսօր գործող Սահմանադրությունը նախագահի պաշտոնը թափուր մնալու դեպքում նախատեսում է նաև խորհրդարանի լուծարում, կառավարության լուծարում, այսինքն, փաստորեն, 40-օրյա անիշխանական մի շրջան, որի դեպքում պետության առաջին դեմքը պետք է լինի Ազգային ժողովի նախագահը: Ես կարծում եմ, որ այսօր փորձ է արվում այդ կազուսը հաղթահարել և Ազգային ժողովին լիազորություն վերապահել, որպեսզի նախագահի պաշտոնը թափուր մնալու դեպքում խորհրդարանը ընտրի նախագահ», - ասաց նախկին պատգամավորը:Աթանեսյանը միայն թե չի հասկանում՝ ինչպե՞ս է հնարավոր դա Սահմանադրության միայն մեկ հոդվածի փոփոխությամբ։ Արցախի Ազգային ժողովի նախկին պատգամավորը միևնույն ժամանակ շեշտում է՝ ինքն իրավաբան չէ և ծանոթ չէ նախագծի ամբողջ տեքստին։ Նախագիծն, ի դեպ, դեռ չի հրապարակվել։«Մեկ հոդվածի փոփոխությամբ, ըստ իս, դժվար է լինելու խորհրդարանին վերապահել նախագահ ընտրելու լիազորություն, այսինքն պետք է փոխվի մայր հոդվածը: Եթե դա չի փոխվում.... ես չգիտեմ, տեքստին ծանոթ չեմ, թե նախագահն ինչ է առաջարկել, բայց կարծում եմ, որ այսպիսի դժվարություն կարող է առաջանալ», - ընդգծեց նա:Արցախի Ազգային ժողովի ընդդիմադիր «Արդարություն» խմբակցությունում էլ կասկածներ ունեն, որ հայաստանյան իշխանությունների ճնշմամբ է Հարությունյանը հիմա Սահմանադրության փոփոխության գնում, թե Նիկոլ Փաշինյանի իշխանությունը նրան այլևս չի վստահում ու թե պատճառը Արցախում տեղի ունեցած չարաշահումներն են։ Մամուլն էլ գրում է՝ Փաշինյանը Ստեփանակերտում ցանկանում է իրեն ենթարկվող իշխանություն ձևավորել։Իշխանական պատգամավոր Արթուր Հարությունյանն այդ մեկնաբանությունները մտացածին է որակում. - «Իրականության հետ կապ չունեցող տարբերակներ են, որոնք քննարկվում են հասարակության, հանրության մեջ, բայց ընդհանրապես դա որևէ կապ չունի նախագծի ներկայացման հետ»:Արցախի նախագահականից ու նաև իշխող խմբակցությունից հերքում են, թե նախագահ Հարությունյանը պատրաստվում է հրաժարական տալ։ Վերջին շրջանում Արցախի նախագահի ու պետնախարարի հրաժարականի մասին լուրեր էին շրջանառվում։Արայիկ Հարությունյանը նախագահ է ընտրվել 2020-ի 44-օրյա պատերազմից առաջ՝ գարնանը։ Նրա պաշտոնավարման ավարտին դեռ 2 տարի կա։Ազգային ժողովի իշխող խմբակցության ղեկավարը վստահեցնում է՝ այս մեկ հոդվածի փոփոխությունը լրիվ առանձին նախաձեռնություն է, կապ չունի անցած տարի նախաձեռնված սահմանադրական բարեփոխումների հետ, որոնցով նաև նախատեսվում էր Արցախում անցել կիսանախագահական համակարգի։ Այդ փաթեթը Արայիկ Հարությունյանը հետ կանչեց տարեվերջին՝ տարաբնույթ քաղաքական գնահատականների ու նախագծի վերաբերյալ հանրության շրջանում առաջացած բացասական արձագանքների պատճառաբանությամբ։    "
Քաղաքականություն,ԱԺ փոխխոսնակը ճիշտ և նորմալ քայլ է որակում Թուրքիա օգնություն ուղարկելը ," Թուրքիա օգնություն ուղարկելը հումանիտար քայլ է, ճիշտ քայլ է, նորմալ քայլ է, և բոլոր պետություններն էլ մեծամասշտաբ, լայնամասշտաբ աղետների ժամանակ պետք է օգնեն միմյանց, «Ազատության» հետ զրույցում ասաց Ազգային ժողովի փոխնախագահ, Թուրքիայի հետ հարաբերություններում Հայաստանի հատուկ բանագնաց Ռուբեն Ռուբինյանն՝ անդրադառնալով քննադատություններին, թե ինչու Հայաստանը օգնություն ուղարկեց Թուրքիա, այն պարագայում, որ Թուրքիան 44-օրյա պատերազմի ժամանակ օգնում էր Ադրբեջանին և մինչև օրս փակ է պահում Հայաստանի հետ սահմանը։Թուրքիայում և Սիրիայում փետրվարի 6-ին տեղի ունեցած ավերիչ երկրաշարժի զոհերի թիվը գերազանցել է 33 հազարը։ Դեպքից չորս օր անց Հայաստանը Թուրքիային կապող ամենակարճ ավտոճանապարհով՝ 30 տարի առաջ փակված Մարգարայի կամրջով 100 տոննա մարդասիրական բեռ ուղարկեց աղետի գոտի՝ Ադիյաման։ Այս քաղաքում է աշխատում հայ փրկարարների 27 հոգանոց խումբը։«Գիտեք վերջին 100 տարում հայ-թուրքական հարբերությունները շատ բարդ են եղել և բազմաթիվ խնդիրներով լի։ Բայց, ամեն դեպքում, մենք հիմա գործ ունենք հումանիտար աղետի հետ, և անկախ նրանից, թե ինչպիսի հարաբերություններ կան Հայաստանի և Թուրքիայի միջև, կամ անցյալում ինչպիսի հարբերություններ են եղել և ինչ իրադարձություններ են եղել, փաստ է, որ մեր պետությունները հարևաններ են և հարևանները պետք է օգնեն միմյանց աղետների ժամանակ», - ընդգծեց Ռուբինյանը։Հիշեցնելով Իզմիրի 1999 թվականի երկրաշարժը՝ ԱԺ փոխնախագահը նշեց՝ այն ժամանակ էլ փրկարարական խմբեր էին ուղարկվել Թուրքիա։«Եթե մենք իրապես ուզում ենք խաղաղություն և կայունություն էս տարածաշրջանում, դա նշանակում է, որ մենք էլ մեր կողմից պետք է քայլեր անենք, բնականաբար, ակնկալելով, որ մյուս կողմերից նույնպես դրական քայլեր կլինեն։ Բայց առաջնայինն այս ամբողջ համատեքստում հումանիտար հարցն է․ եղել է աղետ, ի դեպ, ազգությամբ հայ քաղաքացիներ էլ են ցավոք զոհ գնացել երկրաշարժին՝ և՛ Սիրիայում, և՛ Թուրքիայում», - ասաց Ռուբինյանը։Անդրադառնալով միջազգային մամուլի հրապարակումներին, թե Հայաստանի օգնությունը կարող է նպաստել երկու երկրների միջև հարաբերությունների բարելավմանը՝ ԱԺ փոխնախագահն այսպես արձագանքեց․ -«Ես չեմ կարծում, որ այս աղետը կսառեցնի գործընթացը, կարծում եմ գործընթացը կշարունակվի, իսկ կարագանա, թե ոչ, ցույց կտան հետագա իրադարձությունները»։Հարցազրույցն ամբողջությամբ կարող եք դիտել ստորև․ "
Քաղաքականություն,Սպիտակի ավագանու իշխող խմբակցության ղեկավարը դուրս է եկել «Քաղաքացիական պայմանագիր» կուսակցությունից," Սպիտակի ավագանու իշխող խմբակցության ղեկավարը դուրս է եկել «Քաղաքացիական պայմանագիր» կուսակցությունից, իր պնդմամբ, կուսակիցների հետ ունեցած հակասությունների պատճառով։ Համլետ Մազմանյանը, որ նաև «Քաղաքացիական պայմանագրի» տեղի կառույցի ղեկավարն էր 2016-ից, ասում է՝ խնդիրներ է առաջ քաշել, որոնք չեն ընդունվել կուսակցության կողմից, փոխարենն ընդունվել է կուսակցությունից դուրս գալու իր դիմումը։«Որոշում է կայացվել, որ՝ այո, իմ բարձրաձայնած խնդիրները հակասում են կուսակցության ուղուն, այդ պատճառով այլևս կուսակցական չեմ, շարունակելու եմ իմ գործունեությունը անկուսակցական դիրքերից, մանդատս վայր չեմ դնելու», - ասաց Մազմանյանը:Իշխող կուսակցության տեղի կառույցում կրքերը շիկացած են դեռ անցած տարվանից։ 4 ամիս շարունակ ավագանին չէր կարողանում նիստեր գումարել հենց իշխող կուսակցության անդամների բոյկոտի պատճառով։ Խմբակցության ղեկավարն ու ևս մի քանի համախոհներ ասում են՝ իրենց կուսակից համայնքապետը երբևէ չէր լսում իրենց կարծիքը, առաջարկները հաշվի չէր առնում, ու հարցերը չէին քննարկվում խմբակցության ներսում` նախքան քվեարկությունը։«Արտահերթով հարցեր էին գալիս հողակտորների օտարման մասով, տեղյակ չէինք, իմանում էինք նիստերից 24 ժամ առաջ, ոչ բոլորն էի ուզում, որ այդ հողերը օտարվեին, հիմա արդեն ես կոնկրետ կարամ ավելի բարձր խոսամ էդ մասով, ավելի հանրային խոսամ», - նշեց Մազմանյանը:Սպիտակի ավագանու ՔՊ-ական մյուս անդամները, որոնք նույնպես տարաձայնություններ ունեն համայնքապետ Քաջայր Նիկողոսյանի ու նրա կողմնակիցների հետ, «Ազատությանը» հարցազրույց տալուց հետո, ավելի ուշ խնդրեցին չհրապարակել այն։ Թեև հաստատում են՝ հնարավոր է առաջիկայում վայր դնեն մանդատները, բայցև ասում են, թե վախենում են հրապարակային խոսել։ Ճնշումներ կան համայնքի ղեկավարին դեմ գնացող կուսակցականների նկատմամբ, պնդում են։Ինքը՝ համայնքի ՔՊ-ական ղեկավար Քաջայր Նիկողոսյանը հրաժարվեց պատասխանել «Ազատության» հարցերին։ Լոռու մարզպետ Արամ Խաչատրյանն էլ հերքում է, թե ճնշումներ կան, առավել ևս տարաձայնություններ կուսակցության ներսում։«Սա ևս մեկ անգամ ապացուցում է, որ մեր իշխանությունը՝ «Քաղաքացիական պայմանագիր» կուսակցությունը ժողովրդավար իշխանություն է, ժողովրդավար կուսակցություն է, և մարդիկ կարողանում են իրենց տեսակետները, խնդիրները բարձրաձայնել, այնպես որ սա ես նորմալ եմ համարում, որևիցե ճգնաժամ չկա», - ասաց Խաչատրյանը:Սպիտակի ավագանու վերջին նիստին ներկայացել էին «Քաղաքացիական պայմանագիր» խմբակցության 18 անդամներից 10-ը, ընդդիմադիր «Իմ հզոր համայնիքի» 9 անդամից՝ 5-ը և Դաշնակցության միակ անդամը։ Քվորում կար, օրակարգում ներառված բոլոր երեք հարցերն ընդունվեցին միաձայն, առանց ելույթների, հարցերի ու քննարկման։Ավագանու ՔՊ-ական անդամները, որ ներկայանում են նիստերին ու համայնքի ղեկավարի կողմնակիցներն են, հրաժարվեցին մեկնաբանել խմբակցության ներսում եղած պառակտումները։ Հայկ Սիսակյանն ասաց՝ չի մասնակցում բոյկոտներին, դժգոհելու առիթներ էլ՝ չունի։«Ես չեմ մասնակցում էդ գործընթացներին, ես իմ գործը պարտաճանաչ անում եմ, դիմեք իրենց, պատկան մարմիններ կան դրանով զբաղվող, թող զբաղվեն, ես հասարակ ավագանու անդամ եմ», - ընդգծեց Սիսակյանը:Ալվարդ Համբարյանն էլ պնդեց, թե անգամ տեղյակ չէ՝ ինչից են դժգոհ մյուսները, հարցը երբևէ չեն քննարկել խմբակցությունում։Սպիտակի ավագանու հաջորդ նիստը նախատեսված է երեք օրից։ Օրակարգում ներառված 14 հարցերից 12-ը համայնքին պատկանող հողատարածքներն անհատույց օգտագործման, վարձակալության տալու կամ վաճառքի մասին է։    "
Քաղաքականություն,Բարսեղյան. Քաղաքական արժանապատվությունը պիտի ստիպեր պաշտպանության նախարարին հրաժարական տալ," Գյումրիի լրագրողների «Ասպարեզ» ակումբի նախագահ Լևոն Բարսեղյանի համոզմամբ՝ նման դեպքերում, ինչպիսին 15 զինծառայողի կյանք խլած հրդեհն է, «հարկավոր է քաղաքական պատասխանատվություն նույնպես ստանձնել»:«Դա քաղաքակիրթ աշխարհում ընդունված հրաժարականի դիմումն է, քաղաքական արժանապատվությունը [...] պիտի ստիպեր նախարարին հրաժարական տալ», - «Ազատությանը» տված հարցազրույցում ընդգծեց Բարսեղյանը՝ շարունակելով. - «Կընդուներ Կառավարությունը, չէր ընդունի, կընդուներ, ինչ-որ մի ժամանակ հետո կվերադարձներ կամ այլ պաշտոնի կնշանակեր՝ սա արդեն ուրիշ խոսակցություն է: Բայց իմ հիմնարկում 15 վառվեն հիմարության պատճառով կամ, չգիտեմ, ուրիշ պատճառով, ու ես ասեմ՝ «դե պատահում է, էլի, քրեական գործ է՝ քննում են», ես ինձ նման բան չեմ ների»:Քննության հետ կապված՝ նա կարծիք հայտնեց, թե արդեն ժամանակն է, որ այն ավարտված լինի: «Ինձ կասեն, որ փորձաքննությունների ծառայություն մատուցող անձանց և կազմակերպությունների խայտառակ սակավությունը՝ ոչ միայն այս, [այլ] բազմաթիվ ուրիշ գործերով, լուրջ խոչընդոտ է և՛ քննությունների, և՛ արդարադատության իրականացման համար: Սա էլ մեր հետազոտություններն են ցույց տալիս: Կես տարի առաջ տեղի ունեցած մեկ այլ համանման դեպքով հաղորդեցին, որ փորձաքննությունը դեռ չի ավարտվել: Ի՞նչն է խանգարում դիմել օտարերկրյա փորձաքննությունների, հրավիրել մասնագետների, փորձաքննություն իրականացնող կազմակերպությունների լիցենզավորման համակարգը վերանայել, որ բավարար քանակությամբ փորձաքննություն իրականացնող անհատներ ու կազմակերպություններ լինեն, որպեսզի գործերը չկաշկանդվեն ժամանակի իմաստով, չքաշքվեն, ինչը չհարուցի հանրային դժգոհություն», - նշեց Բարսեղյանը:«Այս դեպքում խայտառակ մեծ ողբերգություն է տեղի ունեցել, այդ մարդիկ փաստորեն պիտի նստեն երևի մի կես տարի սպասեն, որ փորձաքննությունը ինչ-որ բան ապացուցի՝ քիմիական, չգիտեմ, և այլն, և այլն: Դրանք արդարացումներ են ընդամենը, իրական պատճառ չեն», - ընդգծեց Գյումրիի լրագրողների «Ասպարեզ» ակումբի նախագահը: Հարցազրույցն ամբողջությամբ կարող եք դիտել այստեղ.    "
Քաղաքականություն,"Ստեփանակերտից ոչ հերքում, ոչ էլ հաստատում են լուրերը, թե Արցախի նախագահն ու պետնախարարը Մոսկվա են գնացել"," Արցախի նախագահն ու պետնախարարը բլոկադան ճեղքել ու Մոսկվա են գնացել՝ երկու օր է պտտվում է այս տեղեկատվությունը, առանց հերքման կամ հաստատման:«Մամուլում եղած այդ բովանդակությամբ լուրերը չենք մեկնաբանում», - ասաց Արցախի նախագահի մամուլի խոսնակ Լուսինե Ավանեսյանը:

Արցախի նախագահի մամլո խոսնակը տեղեկությունը չի մեկնաբանում, կառավարության լրատվականը նույնպես։ Նկատենք, որ թե՛ Արայիկ Հարությունյանի ու թե՛ պետնախարարի լրատվականները չեն էլ հերքում: Արցախցի ընդդիմադիր Տիգրան Պետրոսյանի տեղեկությամբ՝ Արայիկ Հարությունյանն արդեն գնացել- եկել է, իսկ Ռուբեն Վարդանյանը դեռ Մոսկվայում է:Թե ի՞նչ ճանապարհով, Պետրոսյանը պատասխանեց. «Միգուցե ռուս խաղաղապահների կամ Կարմիր խաչով է դուրս եկել, հստակ չեմ կարող ասել, բայց որ այստեղ չի գտնվում, դա իրականություն է»:Նախագահ-պետնախարար խմորումներ են, ըստ Պետրոսյանի, հենց դա էլ նրանց ոչ միասին, այլ հերթով տարել է Մոսկվա:«Մենամարտ է գնում, այսպես ասեմ, Արայիկ Հարությունյանը, որ գնաց-եկավ, ինքը ակտիվ տարբեր շրջանակների հետ հանդիպումներ է անցկացնում և այդ ամբողջ հանդիպումները միտված են նրան, որպեսզի Ռուբենին հանեն այստեղից», - ընդգծեց նա:

Տիգրան Պետրոսյանն ասում է՝ այժմ էլ Հարությունյանի թիմակիցները լուրեր են տարածում, որ Ռուբեն Վարդանյանը կա՛մ չի վերադառնալու, կա՛մ վերադառնալու է հրաժարականի թուղթը ձեռքին. - «Տեղեկություններ ունեմ, որ Նիկոլ Փաշինյանի հետ էլ է հանդիպել ու տեղեկություններ ունեմ, որ Նիկոլ Փաշինյանն էլ է դեմ Ռուբեն Վարդանյանին»:

Վերջին շաբաթներին Հայաստանի վարչապետը Արցախի նախագահին ընդունե՞լ է, կառավարության լրատվականից այս հարցի պատասխանն ստանալ չհաջողվեց։ Արայիկ Հարությունյանի թիմակիցներից արցախցի խորհրդարանական Արամ Հարությունյանը նախագահի տեղաշարժի մասին խոսել չցանկացավ, բայց վստահեցրեց՝ նախագահ- պետնախարար որևէ հակադրություն, պայքար, թշնամանք չկա:«Ես կարծում եմ՝ սա շահարկում է, որովհետև Ռուբեն Վարդանյանին Արցախում պաշտոն զբաղեցնելու առաջարկ է արել Արայիկ Հարությունյանը: Որևէ ներքին հակադրություն գոյություն չունի, կարող է ինչ-որ մոդելների մեջ տարբեր մոտեցումներ ունենան նախագահն ու Ռուբեն Վարդանյանը, բայց հակադրություն առհասարակ, որը կարող է թշնամանքի կամ ինչ-որ պայքարի վերածվել, միանշանակ չկա», - նշեց Արամ Հարությունյանը:​

Երեք օր առաջ Արայիկ Հարությունյանը իրավապահների հետ էր հանդիպել, նրանց հանձնարարել իրավական գնահատական տալ Արցախում ներքին անկայունություն հրահրողներին. - «Ձեռնարկել բոլոր միջոցները ներքին պառակտիչ, միմյանց հանդեպ թշնամություն հրահրող, մարդկանց մոտ առկա օբյեկտիվ մտահոգությունների ու դժգոհությունների օգտագործմամբ ներքին անկայունության տանող բոլոր քայլերն ու գործողությունները կանխելու ուղղությամբ»:

Ովքե՞ր են հրահրում, պատգամավոր Հարությունյանն ասում է՝ արտախորհրդարանական խմբեր են, որ Արցախի այս դժվար օրերում մեղավորներ են փնտրում, այնինչ մեղավորը մեկն է Ադրբեջանը. - «Գեներացնում են թեզեր, թե ինչ-որ գումարներ են յուրացվում, թե ինչ-որ գաղտնի պայմանավորվածություններ կան, փորձելով հանրության մեջ անվստահություն ձևավորել»:

Արցախցի ընդդիմադիր Տիգրան Պետրոսյանը հակառակն է պնդում. - «Արայիկ Հարությունյանը հիմա զբաղված է հանրության պառակտմամբ: Տարիներ շարունակ այդ գործով է զբաղված»:​

Ընդդիմադիր Տիգրան Պետրոսյանը վստահ է՝ նախագահ-պետնախարար սրացման պատճառը՝ երկրի ապագայի վերաբերյալ տարակարծությունները չեն, փողն է, ասում է՝ Ռուբեն Վարդանյանի նախաձեռնությամբ ստուգումներ են իրականացվել Արցախի ներդրումային ու գյուղաջակցության հիմնադրամներում, բացահայտվել միլիոնավոր գումարների չարաշահումներ:«Առանց Արայիկ Հարությունյանի այնտեղ մեծ գումար չի շարժվում, բոլոր այդ մեծ վարկերը ուղիղ Արայիկ Հարությունյանի ցուցումով էին տալիս մարդկանց», - նշեց նա:Իսկ Արցախի նախագահը՝ նույն իրավապահների հետ հանդիպման ժամանակ նրանց հանձնարարեց երկու հիմնադրամների գումարները փոշիացրած անձանց գտնել, պետությանը պատճառած վնասը վերականգնել. ասաց՝ անձամբ է վերահսկելու գործընթացը:«Կարծում եմ, որ չի կարող լինել որևէ պաշտոնյա կամ պետական մարմին, ով կարող է խոչընդոտել պետությանը պատճառված վնասները վերականգնելու, հանցավոր արարք կատարած անձանց քրեական պատասխանատվության ենթարկելու գործին», - հայտարարել է Արցախի նախագահը:​

Կրկես է՝ այս ելույթին հետևել ու գնահատում է Պետրոսյանը, արցախցիների մի խմբով սպասում են Վարդանյանի վերադարձին, եթե հրաժարականով եկավ, ասաց՝ դիմելու են կոշտ միջոցների։ Պաշարված Արցախում պետնախարարի ու նախագահի հրաժարականի լուրեր էլի են եղել, լուրերին առայժմ ոչինչ չի հետևել։  "
Քաղաքականություն,ԵՄԱ նախագահ. Վարչապետը պետք է հակառակն աներ՝ խրախուսեր պաշտոնյաներին չդիմել դատարան ԶԼՄ-ների դեմ," Վարչապետի կոչը՝ դատական գործերով փորձել հերքել պաշտոնյաների մասին տարածվող տեղեկությունները, անընդունելի է Երևանի մամուլի ակումբի (ԵՄԱ) նախագահ Բորիս Նավասարդյանի համար։Կոռուպցիայի ընկալման սանդղակում անցած տարվա հետընթացից մտահոգված Նիկոլ Փաշինյանը Ազգային ժողով-Կառավարություն երեկվա հարցուպատասխանի ընթացքում չթաքցրեց՝ ինչ-որ բան այնպես չեն անում։ Բայցև համոզված էր՝ այդ հաշվարկներում դեր ունեն նաև պաշտոնյաների մասին լրատվամիջոցների հրապարակումները։ Նախկին լրագրող, այսօր վարչապետ Փաշինյանն առաջարկեց որևէ հրապարակում անարձագանք չթողնել։«Օրինակ, մասնավորապես, ես կարծում եմ, որ էդտեղ ունի նաև դեր լրատվամիջոցների կողմից արված հրապարակումները այս կամ այն պաշտոնյայի կողմից, չգիտեմ, տարբեր կոռուպցիոն գործարքների վերաբերյալ: Եվ ես ուզում եմ առաջարկել բանաձև, որ էդպիսի որևէ հրապարակում անարձագանք չմնա, եթե ճիշտ չէ, ուրեմն՝ պետք է քաղաքացիական հայցի կարգով գնալ և հետևողական լինել: Թող երկու տարի հետո լինի որոշումը, մի տարի հետո լինի, որովհետև դատական գործերը երբեմն արհեստական կամ բնական ձգձգվում են», - հայտարարեց Նիկոլ Փաշինյանը խորհրդարանում:Վարչապետը, կարծում է Բորիս Նավասարդյանը, խրախուսում էր պաշտոնյաներին դատարաններ գնալ, լավ կլիներ հակառակն աներ՝ խրախուսեր չգնալ։«Եթե խոսքը գնում է պաշտոնյաների մասին, ապա ժողովրդավարական երկրներում ընդունված է մի սկզբունք, որ իրենք պետք է հանդուրժող լինեն քննադատական հրապարակումների նկատմամբ լրատվամիջոցներում և չդիմեն լրագրողների և լրատվամիջոցների դեմ դատարան: Ես կարծում եմ, որ երկրի ղեկավարի կոչը հենց այդպիսին պետք է լիներ», - «Ազատության» հետ զրույցում ասաց Նավասարդյանը:Բայց նաև, Երևանի մամուլի ակումբի նախագահի խոսքով, «պետք է հասկանալ, որ Հայաստանի իրողություններում բազմաթիվ հրապարակումներ, որոնք ապացուցելի չեն՝ կոռուպցիայի դեպքերի հետ կապված, որ բավականին փակ է այսօր տեղեկություններ ստանալու հնարավորությունը լրատվամիջոցների մոտ, քանի որ որոշ ուղղություններ պետական մարմինների աշխատանքի այսօր պետական գաղտնիքի ցանկում են հայտնվել»:«Եվ լրագրողները, չունենալով ավելի հուսալի խողովակ տեղեկություններ ստանալու, հենվում են ասեկոսեների, բամբասանքների վրա, այդ երևույթը կա: Եվ որքան պետությունը թափանցիկ կլինի, այդքան քիչ կլինեն նաև այն սխալները կամ իրավիճակի խեղաթյուրումը, որոնք մենք որոշ դեպքերում տեսնում ենք լրատվամիջոցներում», - ընդգծեց Բորիս Նավասարդյանը:   "
Քաղաքականություն,"Ի տարբերություն ՀԱՊԿ -ի, Եվրամիությունը հստակ արձանագրել է, թե որն է Հայաստանի տարածքը. Փաշինյան"," Ինչո՞ւ և ինչպե՞ս Հայաստանի իշխանությունը որոշեց ՀԱՊԿ դիտորդների փոխարեն Հայաստանում տեղակայել Եվրամիության դիտորդներին։Ազգային ժողով - կառավարություն հարցուպատասխանի ժամանակ անդրադառնալով այս հարցին՝ վարչապետ Փաշինյանը վստահեցրեց, թե այս որոշման մեջ աշխարահաքաղաքական ենթատեքստ չկա։ Գլխավոր պատճառն այն է, որ ի տարբերություն ՀԱՊԿ-ի, Եվրամիությունը հստակ արձանագրել է, թե որն է Հայաստանի Հանրապետության տարածքը. - «Մենք Հավաքական անվտանգության պայմանագրի կազմակերպությունից խնդրել ենք ամենակարևոր սկզբունքային մի բան՝ մեզ ասել իրենց պատկերացումը, թե որն է Հայաստանի Հանրապետությունը։ Մենք էս հարցի հստակ պատասխանը չենք ստացել։ Մյուս կողմից, Եվրամիության առաքելության գործուղումը ինչի՞ ա հնարավոր դարձել։ Որովհետև Պրագայում տեղի ունեցած քառակողմ հանդիպման արդյունքում Եվրամիությունը հստակ գծագրել է, այդ թվում Հայաստանի և Ադրբեջանը մասնակցությամբ և համաձայնությամբ, թե որն է Հայաստանի Հանրապետությունը։ Այսինքը՝ իրենք ասել են, որ մեր պատկերացմամբ Հայաստանի Հանրապետության քարտեզը սա է։ Կամ մենք ենք ասել, իրենք էլ դա ընդունել են ի գիտություն և հաստատել են։ Իրանք գալիս են էդ տարածքը մոնիտորինգ անելու»։Ըստ Փաշինյանի, քանի դեռ ՀԱՊԿ-ը Եվրամիության օրինակով չի արձանագրել, թե որն է իր համար Հայաստանի տարածքը, այդ կառույցի դիտորդական առաքելությունն առնվազն տարօրինակ կլինի. - «Որովհետև իրենց համար պարզ չի, թե իրանք ինչ են դիտում։ Որովհետև հարցը առաջացել է էն իրավիճակից, երբ որ Ադրբեջանը օկուպացրել է Հայաստանի Հանրապետության տարածքներ։ Եթե որևէ առաքելություն չգիտի, թե որն է Հայաստանի Հանրապետությունը, Հայաստանի Հանրապետության տարածքը, ո՞նց է ինքը դիտարկելու օկուպացվա՞ծ ա Հայաստանի Հանրապետության տարածքը, թե՞ օկուպացված չի»։Փաշինյանը ԵՄ դիտորդների՝ Հայաստանում տեղեկայվելու հարցի վերաբերյալ «մեկ այլ նրբության» վրա էլ ուշադրություն հրավիրեց։ Մասնավորապես, ըստ վարչապետի, մինչև ԵՄ դիտորդների Հայաստան ժամանելու որոշումը, Ադրբեջանը մշտապես արևմտյան հարթականերում Հայաստանի դեմ իր ագրեսիվ գործողությունները բացատրում էր այն հանգամանքով, թե Հայաստանը Ադրբեջանի հետ սահմանին ավելի ու ավելի շատ ռուսական զորքեր է տեղակայում, քանի որ պատրաստվում է Ռուսաստանի հետ համատեղ ագրեսիվ գործողություններ իրականացնել Ադրբեջանի դեմ։ Բաքուն, ըստ Փաշինյանի, արդարանում էր, թե ագրեսիվ գործողություններով փորձում է իրեն ապահովագրել. - «Արևմտյան մեր գործընկերները արդեն սկսել են մեզ խեթ նայել, թե դուք փաստորեն հիմա իրականում պատրաստվում եք ագրեսիվ գործողություններ իրականացնել, որովհետև էնտեղ մեծ կուտակումներ կան զորքերի ռուսական և հայկական, որ պատրաստվում եք հարձակվել Ադրբեջանի վրա, խեղճ ադրբեջանցիները ստիպված բարձունքներ են ուզում գրավեն, որպեսզի հավասարակշռեն։ Մենք ասինք՝ շատ լավ, էկեք տեղում դիտարկեք, տեսեք՝ էդ ամեն ինչը իրականությանը համապատասխանում ա, թե չի համապատասխանում»։Անդրադառնալով կոմունիկացիաների բացման խնդրին՝ վարչապետը վստահեցրեց՝ Երևանը հենց վաղը պատրաստ է այդ ուղղությամբ քայլեր ձեռնարկել, քանի որ ճանապարհների բացումը ամենաշատը Հայաստանին է պետք։ Այլ հարց է, որ Ադրբեջանը փորձում է առաջ մղել այսպես կոչված միջանցքի գաղափարը, ինչի մասին նոյեմբերի 9-ի եռակողմ հայտարարության մեջ խոսք չկա. - «Մենք ենք, որ երեսուն տարի եղել ենք շրջափակման մեջ, ու որևէ մեկը այդ ճանապարհների կարիքը ավելի շատ չունի։ Ո'չ Ադրբեջանը, ո'չ Թուրքիան... որևէ մեկը ավելի շատ էդ ճանապարհների կարիքը չունի, քան մենք ունենք, որովհետև իրենք բոլոր ճանապարհների այլընտրանքները ունեն։ Քանի որ բոլորը հասկանում են, որ մենք ամենաշատը ունենք էդ ճանապարհների կարիքը, փորձում են էդ ճանապարհները բացելու գինը մեզ համար ավելացնել։ Մենք ասում ենք՝ չէ, էկեք էն, ինչ որ գրել ենք նոյեմբերի 9-ի եռակողմ հայտարարության մեջ, ճշգրիտ իրականացնենք։ Վերջերս Ադրբեջանի նախագահը ինքը ասեց, որ նոյեմբերի 9-ի եռակողմ հայտարարության 9-րդ կետում միջանցք բառ չկա, էդ ես եմ ներմուծել խոսույթ»։Անդրադառնալով արդեն ներքաղաքական խնդիրներին՝ վարչապետը խոստովանեց՝ անձնապես շատ ծանր է տանում կոռուպցիայի ընկալման սանդղակում Հայաստանի արձանագրած հետընթացը։ Վերջին երեք տարիներին արձանագրած առաջընթացից հետո, «Թրանսփարենսի ինթերնեյշնլ» հակակոռուպցիոն կենտրոնի նոր զեկույցի համաձայն, Հայաստանը կոռուպցիայի ընկալման սանդղակում 2022 -ին 3 կետով հետընթաց է գրանցել։Ըստ զեկույցի հեղինակների, իրավապահ համակարգի հետ կապված խնդիրները, պետական խնդրահարույց գնումները, վիճելի նշանակումները, հասարակության շրջանում կասկածներ են հարուցում՝ հանգեցնելով կոռուպցիայի ընկալման ցուցանիշի նահանջի։Փաշինյանն այսօր տեղի ունեցածը մեծ ձախողում որակեց՝ խոստովանելով, թե ինչ-որ բան այնպես չեն անում։ Բայց և համոզմունք հայտնեց, որ այս ձախողման մեջ իրենց դերն ունեն նաև պաշտոնյաների մասին մամուլի հրապարակումները. - «Օրինակ մասնավորապես, ես կարծում եմ, որ էդտեղ ունի նաև դեր լրատվամիջոցների կողմից արված հրապարակումները այս կամ այն պաշտոնյայի կողմից չգիտեմ... տարբեր կոռուպցիոն գործարքների վերաբերյալ։ Ես ուզում եմ առաջարկել բանաձև, որ էդպիսի որևէ հրապարակում անարձագանք չմնա։ Եթե ճիշտ չէ, ուրեմն պետք ա քաղաքացիական հայցի կարգով գնալ և հետևողական լինել։ Թող էրկու տարի հետո լինի որոշումը»։Փաշինյանը այսօր միայն հպանցիկ, առանց նույնիսկ անունը տալու, անդրադարձավ ընդդիմադիր Սեյրան Օհանյանին պատգամավորական անձեռնմխելիությունից զրկելուն՝ նշելով, որ թեև քրեական գործով վաղեմության ժամկետը անցել է, բայց ճշմարտությունն ավելի կարևոր է, քան պատիժը։Ազգային ժողով - կառավարություն այսօրվա հարցուպատասխանին մասնակցում էին միայն իշխանական պատգամավորները, ընդդիմադիրների աթոռները այս անգամ դարձյալ թափուր էին։ "
Քաղաքականություն,"«Շատ ակնառու է, որ սա շոուի մի մասն է». Մանուկյանը՝ Օհանյանի և Չարչյանի գործերի մասին"," Իրականում, Սեյրան Օհանյանը և Արմեն Չարչյանը «ավելի շատ ոչ թե խանգարում են, այլ հասարակությանը զբաղվելու նյութ պետք է իշխանությունը տա»: «Ազատությանը» տված հարցազրույցում այս կարծիքը հայտնեց Ազգային ժողովի ընդդիմադիր «Հայաստան» խմբակցության պատգամավոր Գեղամ Մանուկյանը՝ պարզաբանելով իրենց դիրքորոշումը, որ խմբակցության երկու պատգամավորների դեմ գործերը քաղաքական են:«Նախ, այս գործերը առաջին տարին չի, այս տարի չի, որ սկսվել է հետաքննություն՝ 2019 թվականից է կարծեմ, և այնպիսի ծավալուն գործեր չեն, որ երեք-չորս տարվա մեջ նախաքննությունը չէին կարող ավարտել, և շատ ավելի շուտ նախաքննությունը կարող էր ավարտվել, երբ դեռ պրոֆեսոր Արմեն Չարչյանը կամ պաշտպանության նախկին նախարար Սեյրան Օհանյանը պատգամավոր չէին», - նշեց Մանուկյանը՝ հավելելով, որ այս ընթացքում էլ իրավական գործընթացներ, շատ իրավական գործողություններ չեն արվել:Դաշնակցական գործիչը տարօրինակ և հատկանշական համարեց, որ «Ազատ գյուղում տեղի ունեցած աննախադեպ ողբերգության հաջորդ օրը Գլխավոր դատախազությունը բերեց միջնորդությունը Սեյրան Օհանյանի, հետո, փուլ-փուլ բերեց, մի քանի օր հետո նաև՝ Արմեն Չարչյանի»:«Այդ իսկ պատճառով, շատ ակնառու է, որ սա շոուի մի մասն է՝ հասարակության ուշադրությունը շեղելու», - պնդեց Մանուկյանը:«Լավ է՝ Սեյրան Օհանյանին չեն մեղադրում, որ Ազատ գյուղի դժբախտ դեպքի մեղավորը Սեյրան Օհանյանն է, ժամանակին որ շատ ավելի ավերածություն էր պատճառել ադրբեջանական բանակին՝ 44-օրյա պատերազմը չէր լինի, թշնամին չէր գա հասներ այդ դիրքերը, և մեր զինվորներն էլ այդպիսի անմխիթար տներում չէին ապրի», - նշեց «Հայաստան» խմբակցության պատգամավորը:«Հիմա բոլորի մոտ տպավորություն է գլխավոր դատախազի հայտարարությունից՝ Սեյրան Օհանյանը զորամաս է վաճառել, դեռ պատգամավորներից մեկն էլ ասեց՝ «Նախիջևանի սահմանին գտնվող զորամաս»: Դե պատկերացրեք՝ մարդը ներքուստ ասում է՝ «դե էս խեղճերն ինչ անեն, էս հարիֆներն ինչ անեն, Սեյրան Օհանյանի ժամանակվանից զորամասեր են վաճառում»: Այսօր ստիպված ձեռքս վերցրեցի՝ անցյալ տարի Կառավարության նիստում ապրիլի 15-ի որոշումը, որով Պաշտպանության նախարարության 71 գույք փոխանցվում է Պետգույքի վարչությանը, որը հետո դրանք վաճառելու է՝ էստեղ կան զորամասեր», - ընդգծեց Գեղամ Մանուկյանը:Հայաստանի գլխավոր դատախազը երեկ միջնորդություններ ներկայացրեց խորհրդարան «Հայաստան» խմբակցության երկու պատգամավորների նկատմամբ քրեական հետապնդում հարուցելու մասին:Հունվարի 19-ին Գեղարքունիքի Ազատ գյուղում զորամասի կացարանի հրդեհի հետևանքով 15 զինծառայող է զոհվել: Հարցազրույցն ամբողջությամբ կարող եք դիտել այստեղ.  "
Քաղաքականություն,Արսենյանի հայտարարությունները պետք է էթիկայի հանձնաժողովի քննարկման առարկա դառնան. ընդդիմադիր պատգամավոր," Իշխանական պատգամավոր Գուրգեն Արսենյանի վարքագիծը քննարկելու համար ընդդիմադիր «Հայաստան» խմբակցությունը հանդես կգա էթիկայի հանձնաժողով ստեղծելու նախաձեռնությամբ, Ազգային ժողովի ամբիոնից այսօր հայտարարեց պատգամավորներից Լիլիթ Գալստյանը։«Ապրում ենք մի իրականության մեջ, երբ հակաղարաբաղցիական քարոզը քրեականացնելը դառնում է ակտուալ», - հայտարարեց Գալստյանը:Էթիկայի հանձնաժողով ստեղծելու կոչ երեկ Արցախի խորհրդարանի բոլոր խմբակցություններն էին արել։ Դատապարտել էին Արսենյանի վերջերս արած հայտարարությունը, կարծիք հայտնել՝ նրա արտահայտությունները ոչ միայն չեն բխում հայ ժողովրդի շահերից, այլև ջուր են լցնում թուրք- ադրբեջանական տանդեմի ջրաղացին: Գուրգեն Արսենյանի համար պարզ չէր՝ իր ո՞ր հայտարարությանն են Արցախից այդպես կոշտ արձագանքել։«Թուրք-ադրբեջանական այդ տանդեմի ջրաղացի մասնագետները մի հատ բացատրեն էլի՝ ո՞րն է ջրազացը, ի՞նչ ջրաղաց է, ի՞նչ ջուր է լցվում, ինչքա՞ն է ջրաղացի հզորությունը, ո՞նց է ջրաղացը աշխատում, իրենք մասնագետ են: Ես դրամ մասնագետը չեմ, ես Հայաստանի պետական շահի պաշտպանության մասնագետ եմ», - նշեց Արսենյանը:Դավիթ Գալստյանն ասաց՝ ընդդիմադիրների հրավիրած վերջին լսումներին Արսենյանի այն հայտարարությունն են դատապարտել, որով, ըստ արցախցի պատգամավորի, կեղծ ընտրություն է առաջարկում՝ արդյոք արժե 120 հազար արցախցու համար ռիսկի տակ դնել 3 միլիոն հայաստանցու ճակատագիրը:«Անընդհատ 120 հազար ղարաբաղի բնակիչներ, 3 միլիոն Հայաստանի բնակիչներ, պատասխանատու ենք մենք էդ մարդկանց համար, պատասխանատու ենք մեր երկրի համար», - ասել է Արսենյանը:ԱԺ-ի նախագահ Ալեն Սիմոնյանն ասաց՝ չեն պատրաստվում հարցը Էթիկայի հանձնաժողովում քննարկել, էթիկայի խախտում չեն տեսնում. - Ընկալումը ճիշտ չի և կարծում եմ՝ այդ թեմայի մասին խոսելը տեղին չէ: Արսենյանը Հայաստանի Հանրապետության պատգամավոր է, չէ՞, ես ճի՞շտ եմ հիշում, ես էլ նույնպես, չէ՞, Հայաստանի Հանրապետության Ազգային ժողովն է, չէ՞, կառավարության ծրագիրը հաստատում, որով էդ նույն բյուջեով Արցախ գնում են կոմունալ վճարումները, աշխատավարձերը, բոլոր հնարավոր օգնությունները»:Ինքը՝ Գուրգեն Արսենյանը չի հերքում, որ այդ լսումների ընթացքում իրեն հունից հանել են իշխանափոխության մասին հայտարարությունները։ Ինչ վերաբերում է 120 հազար արցախցու ու 3 միլիոն հայաստանցու մասին նրա հայտարարությանը, դրա համար չի ափսոսում։ Չնայած արձագանքը բավականին բուռն էր, քննադատությունն էլ՝ ուժգին, պնդեց՝ որևէ գործընկեր իրեն դրա համար չի քննադատել։Ընդդիմության նախաձեռնած խորհրդարանական լսումներին Գուրգեն Արսենյանի ելույթն, ի դեպ, «Քաղաքացիական պայմանագիրը» նաև խմբակցության ֆեյսբուքյան պաշտոնական էջում էր դրել:«3 միլիոն բնակիչ ունի Հայաստանը, շարունակում եմ պնդել, որ իմ համար առաջնային է Հայաստանի պետական շահերի սպասարկումը: Արցախի 120 հազար ժողովուրդը, որը շրջափակված է, մտնում է Հայաստանի պետական շահերի կոմպլեքսի մեջ», - ասաց Արսենյանը՝ շարունակելով, - «ես կարծում եմ, որ մենք ունենք հնարավորություն ճշտելու, թե որ նախադասությունը կամ որ արտահայտությունը ինչին էր ուղղված»:Ընդդիմադիր «Հայաստան» խմբակցությունից Արթուր Խաչատրյանը անընդունելի է համարում Արսենյանի հայտարարությունը. «Քրեստոմատիկ նախկիններն են, Գուրգեն Արսենյանը, նայեք, Հանրապետական կուսակցությունում է եղել, հետո ՄԱԿ է եղել, հետո «Ծառուկյան դաշինքով» է եղել պատգամավոր, հիմա ՔՊ կուսակցության ցանկով է պատգամավոր: Տարբեր կուռքեր պաշտելով տարբեր մարդիկ մնացել են միշտ մակերևույթի վրա»։ Խաչատրյանը համոզված է՝ Հայաստանի շահերին հակասող Արսենյանի հայտարարությունները պետք է էթիկայի հանձնաժողովի քննարկման առարկա դառնան։ Այդ հանձնաժողովը ստեղծվում է Ազգային ժողովի որոշմամբ։ Դրա համար անհրաժեշտ է ձայների մեծամասնություն, եթե քվեարկությանը մասնակցեն պատգամավորների կեսից ավելին։ Հանձնաժողովի ձևավորումը մեծամասնություն ունեցող «Քաղաքացիական պայմանագրի» ձեռքում է, իսկ նրանք արդեն հայտարարում են, որ մտադիր չեն Արսենյանի հարցը հասցնել Էթիկայի հանձնաժողով։    "
Քաղաքականություն,"Հայաստանը պետք է նոյեմբերի 9-ի փաստաթղթի կենսագործունեության, դրա կատարման մասին բանակցի. Գեղամ Մանուկյան"," Հայաստանը պետք է նոյեմբերի 9-ի փաստաթղթի կենսագործունեության, դրա կատարման մասին բանակցի, «Ազատության» հետ զրույցում ասաց ընդդիմադիր «Հայաստան» խմբակցության պատգամավոր Գեղամ Մանուկյանն՝ անդրադառնալով Լաչինի շուրջ իրավիճակին ու Երևանի դիրքորոշմանը։Հարցազրույցից հատված ստորև. «Ազատություն». - Լաչինի միջանցքին գալով՝ դուք քննադատությունն ընդունո՞ւմ եք, որ ինքներդ էլ այն բացելու ծրագիր չունեք և միայն իշխանությանն եք մեղադրում:Գեղամ Մանուկյան. - Ընդդիմություն ես որպես Ռուսաստանի նախագահի հետ հեռախոսազրույց անելու հնարավորություն չունեմ: Ընդդիմության դերը հստակ ինչ-որ մեխանիզմներ առաջարկել կամ պահանջելն է: Ի՞նչ է անում Հայաստանի իշխանությունը, ասում է՝ Լաչինի միջանցքով ես Ադրբեջանի հետ չեմ բանակցի: Մենք էլ ասում ենք՝ սխալ ես անում, Արարատ Միրզոյան, որ Լավրով-Բայրամով հանդիպմանը դու չես գնում:«Ազատություն». - Բանակցի Մոսկվայի ու Բաքվի հետ, դա չի՞ նշանակում տրվել այդ շանտաժին: Ինչ պիտի բանակցի, արդեն նոյեմբերի 9-ի թղթում գրված է:Գեղամ Մանուկյան. - Նոյեմբերի 9-ի թղթի կենսագործունեությունը, կատարման մասին պետք է բանակցի: Իսկ Հայաստանն ի՞նչ է անում: Կարծես նոյեմբերի 9-ի փաստաթղթի վրա երեք ստորագրություն չի դրած: Կարծես Պուտինի և Ալիևի ստորագրությունն է, ասում է՝ թող գնան, իրար հետ խոսեն, ղարաբաղցիներ, գնացեք, Ադրբեջանի հետ խոսեք:«Ազատություն». - Լաչինի միջանցքի մասով Հայաստանն ունի՞ պատասխանատվություն, գնա, ի՞նչ բանակցի:Գեղամ Մանուկյան. - Որպես այդ փաստաթղթի ստորագրման կողմերից մեկը:«Ազատություն». - Չի՞ նշանակում դա գնալ, ընդունել ինչ-ինչ պայմաններ կամ չընդունել միջանցքը բացելու դիմաց:Գեղամ Մանուկյան. - Կա ինը կետ, ինը կետի կատարում, ինչպես հիմա ձեռքերը լվացել են: Նույնիսկ այդ փաստաթղթի գերիների վերադարձի կետի մասին այլևս չի խոսում Հայաստանը:«Ազատություն». - Միջազգային ատյան ու դուռ չմնաց, որ չթակեցին, դրա հետքերով գնալ չէ՞ր:Գեղամ Մանուկյան. - Չէ, ես էլ կասեմ ուրիշ բան՝ անխելք չլիներ կառավարությունը, գերիների փոխանակումը խելքով աներ, ոչ թե հենց առաջին օրը թուղթը ստորագրած, երկու ադրբեջանցիների դիվերսանտներին հանձներ, ոչ թե հևիհև գերության մեջ գտնվող այստեղ ադրբեջանցիներին գաղտագողի բոլորին հանձներ, ձեռքն այլևս հաղթաթուղթ չլիներ Ադրբեջանի հետ բանակցելու:«Ազատություն». - Դուք չասացիք՝ ի՞նչ կանեիք, որ բացվեր Լաչինի միջանցքը:Գեղամ Մանուկյան. - Ոչ թե պարագայաբար իրավիճակից ելնելով ամեն քայլափոխի ինչ-որ նոր խաղի մեջ ներքաշվեի, այլ հավասարակշիռ իմ դիվանագիտությամբ, իմ քաղաքականությամբ պահանջեի նոյեմբերի 9-ի փաստաթղթի կատարում: Ես կարող եմ ժամերով ասել բոլոր այն գործողությունները, որը նաև հանգեցրել է նման արտառոց վիճակի: Այդ պարագայաբար հայտարարությունները Հայաստանի կողմից, որ Արցախը թող բանակցի Ադրբեջանի հետ, Պրահայում փաստաթուղթը, հայտարարությունն ստորագրելով՝ Ադրբեջանի տարածքային ամբողջականությունը ճանաչելով, հիմա մենք նեղանում ենք Լավրովից և պետք է նեղանանք, բայց նեղանալով մենք չենք տեսնում, որ նույնը Հայաստանում ամեն օր իշխանության ներկայացուցիչները խոսում են: Մենք նեղանում ենք Լավրովից, ասում է Ալմաաթիի հռչակագիր, լավ, ո՞վ է առաջինն այդ մասին խոսել: Արարատ Միրզոյանը, Նիկոլ Փաշինյանը: Մի անգամ նրանց բերանից չի հնչել, որ Ալմաաթիի հռչակագիրը, որը ճանաչում է տարածքային ամբողջականությունը, Հայաստանը ստորագրել է վերապահումով: Տեսե՞լ եք Պրահայի հայտարարությունում վերապահման մասին հայտարարություն, ոչ: Բաց տեքստով են այլևս ռուսներն ասում, ասում են՝ ժողովուրդ, դուք, ձեր իշխանությունը, գնացեք, իրար հետ քննարկեք, թե ինչի է Ադրբեջանի տարածքային ամբողջականությունը ճանաչել, ինչի դրանից հետո Ադրբեջանի ձեռքերը բացվեց, Ադրբեջանն ասում է՝ իմ տարածքը, իմ Լաչինը, իմ միջանցքը, մեղա-մեղա, իմ Լեռնային Ղարաբաղը:«Ազատություն». - Իսկ Դուք ռուսներին քննադատո՞ւմ եք, որ չեն պատասխանում Հայաստանի տարածքային ամբղջականությունն, իրենց դաշնակցային պարտավորությունները:Գեղամ Մանուկյան. - Ռուսները, ՀԱՊԿ-ը պարտավոր են կատարել դաշնակցային պարտավորությունները, Հայաստանը պարտավոր է ոչ թե մաչոյական, տղայական պահվածք ունենա ինչպես նույն ՀԱՊԿ գագաթնաժողովից հետո, այլ բոլոր մեխանիզմները գործի դներ, որպեսզի կարողանար ՀԱՊԿ-ի ներուժն օգտագործեր:  "
Քաղաքականություն,"ԱԺ-ն քննում է Օհանյանին ու Չարչյանին պատգամավորական անձեռնմխելիությունից զրկելու հարցը
"," Գլխավոր դատախազն այսօր խորհրդարան էր եկել՝ «Հայաստան» խմբակցության ղեկավար Սեյրան Օհանյանին և նրա թիմակցին՝ Արմեն Չարչյանին պատգամավորական անձեռնմխելիությունից զրկելու հարցով։«Այս գործերը վաղուց էին կարվել, սակայն միջնորդությունը հիմա ներկայացրին, որ Վարդենիսում այրված մեր տղաների ձայները խլացնեն: Թող քվեարկեն ու զրկեն, մենք քննությունից չենք խուսափում, թող համարեն՝ ես և պրոֆեսոր Չարչյանը կողմ ենք քվեարկում քրեական հետապնդում սկսելու որոշմանը՝ ամբողջությամբ կեղծ որակելով միջնորդագրերում ներկայացված հիմնավորումները», - երեկ տեսաուղերձում նշել էր Սեյրան Օհանյանը։Պաշտպանության նախկին նախարարի նկատմամբ քրեական հետապնդում իրականացնելու երեք միջնորդություն պետք է ներկայացնի դատախազը։ Այսօր խորհրդարանի դահլիճում մեկը քննարկվեց, մյուսը՝ փակ նիստում։ Անպիտան հրթիռների գործին է վերաբերում, որով կալանավորված է պաշտպանության նախկին նախարար Դավիթ Տոնոյանը։ Երրորդն այլ գործով է, վաղը կներկայացնի։«Հանդիսանալով պաշտոնատար անձ՝ անձնական այլ շահագրգռվածությունից և խմբային շահերից ելնելով՝ պաշտոնական դիրքն օգտագործել է ծառայության շահերին հակառակ՝ անզգուշությամբ առաջացնելով ծանր հետևանքներ», - ասաց Աննա Վարդապետյանը:
Ըստ Աննա Վարդապետյանի՝ Սեյրան Օհանյանի պաշտոնավարման օրոք Պաշտպանության նախարարության գործող երկու հատուկ նշանակության հողամասեր զորանոցով, կից այլ շինություններով վաճառվել են կադաստրային արժեքից մի քանի անգամ ցածր գնով. «Անգամ եթե այստեղ գումարային տարբերություն չլիներ, ի սկզբանե գույքն անօտարելի էր»:Վաճառված հողատարածքներն Արարատի մարզի Արմաշ համայնքում են, շինություններից մեկը փաստացի վաճառվել է զորամասերից մեկի հրամանատար Գրիգորի Խաչատուրովին չորս միլիոն դրամով, իսկ նա բանկում գրավադրել է 18 միլիոնով։ Գրիգորի Խաչատուրովը գլխավոր շտաբի նախկին պետ Յուրի Խաչատուրովի որդին է։«Ունե՞ք տեղեկություն՝ այդ 18 միլիոն դրամն ուր է գնացել, որպես այդպիսին ինչի վրա է ծախսվել», - հարցրեցին պատգամավորները:«Ցավոք սրտի, ոչ, այդ մասով մենք դեռ քննություն ունենք անելու արդեն Գրիգորի Խաչատուրովի մասով», - պատասխանեց դատախազը:

Երկորդ հողատարածքը վաճառվել է Պաշտպանության նախարարության պաշտոնյայի հետ փոխկապակցված անձի՝ Նորայր Կարապետյանին։ Մոտ 8 միլիոն դրամ արժողությամբ գույքը՝ ընդամենը 2 միլիոնով։«Փորձեր եղել են հիմնավորելու, որ ծախսատար էր, մեզ այդքան մեծ տարածք անհրաժեշտ չէր, մենք այդքան նաև միավորներ չունեինք զինվորական՝ տեղավորելու համար այդ զորամասերում, բայց դրանք որևէ փաստաթղթային հիմնավորումներ նախաքննությունը չի հայտնաբերել, և նախաքննությանը չեն էլ ներկայացվել», - ասաց Վարդապետյանը:«Հայաստան» խմբակցությունը նիստին չէր մասնակցում։ Նախօրեին Սեյրան Օհանյանը տեսաուղերձով էր անդրադարձել իր և Չարյանի դեմ սկսված գործընթացին։ Ընդդիմադիր պատգամավորի խոսքով՝ վաղեմության ժամկետի հիմքով գործը կարճելու առաջարկներ են ստացել իրավապահներից, բայց ինքն ու Չարյչանը չեն համաձայնել։ Եթե համաձայնեին, գլխավոր դատախազն այսօր խորհրդարանում չէր լինի. «Սակայն մենք չենք համաձայնել, որովհետև վստահ ենք մեզ վրա, մենք հանցանք չենք գործել, ներկայացված որևէ գործարքում որևէ մեկի հետ հանցավոր համաձայնությունների մենք չենք եկել: Շուտով հանրությունն էլ կհամոզվի դրանում», - հավելել էր Օհանյանը:Դահլիճում ընդդիմադիր «Պատիվ ունեմ»-ն էր, բայց պատգամավորները հարցեր չունեին գլխավոր դատախազին։ Իսկ իշխանականներին հետաքրքրում էր՝ կպատժվի՞ արդյոք Սեյրան Օհանյանը։«Ո՞նց է այդ պահին իրականացվում արդարատությունը դատավճռից հետո: Եթե դատարանը, օրինակ, դատապարտեց որևէ պատժի, ի՞նչ է տեղի ունենում այդ պահից հետո՝ հաշվի առնելով բողոքարկումների, վաղեմության ժամկետը», - հարցրեց Գուրգեն Արսենյանը:Եթե նույնիսկ անձեռնմխելիությունից զրկեն ու մեղադրանք առաջադրեն Օհանյանին, միևնույն է՝ նա չի պատժվի։ Գլխավոր դատախազը բացատրեց, թե գործի վաղեմության ժամկետից ելնելով՝ չի ազատազրկվի, միայն նյութական վնասի փոխհատուցման պահանջ կլինի. «Դատախազությունը գոնե ակնկալում է, որ այդ գույքը պետք է վերադարձվի ազգային հարստություն հաշտության բալանս»:Իշխող թիմի պատգամավորներին խիստ զարմացրել էր, որ զորամաս է վաճառվել։ Հարցնում էին ՝գործո՞ղ է, թե՞ չէ։ Գլխավոր դատախազն ասաց՝ ըստ ցուցմունքների անպիտան տարածքներ են եղել։Չգործող զորամասեր Փաշինյանի իշխանության օրոք էլ են վաճառվում, արտառոց ոչինչ տեղի չի ունեցել, լրագրողների հետ զրույցում հակադարձեց պատգամավոր Գեղամ Մանուկյանը. «Հիմա հրապարակեմ 71 գույք զորամասի անուն, ասե՞մ՝ Սուրեն Պապիկյանը վաճառել է: Պաշտպանության նախարարությունը քանի որ չգործող զորամաս էր, նպատակահարմար չի համարում իր հաշվեկշռում հոսանքի ծախսի, պահակ պահի, բազմաթիվ այլ հարցեր, դրա համար տալիս են սեփականաշնորհման, օտարման: Դատախազը կգա, Սուրեն Պապիկյանին կգամի՞ անարգանքի սյունին Նիկոլ Փաշինյանի հետ, ասի՝ Արշակունյաց պողոտայի վրա ստալիչնի պոլկը վաճառել են, որն անարդար է»:Օհանյանի հարցով նիստը կշարունակվի վաղը։ Հետո կանցնեն Արմեն Չարչյանին պատգամավորական անձեռնմխելիությունից զրկելու հարցին։ Ըստ դատախազության՝ բժիշկ Չարչյանը 2017 թվականին ակնհայտ կեղծ բժշկական եզրակացություն է ներկայացրել։Դատախազությունը պատգամավորներին մեղադրանք առաջադրելու հնարավորություն կստանա, եթե քվեարկությանը մասնակցի առնվազն 54 պատգամավոր, ու նրանցից 28-ը կողմ լինեն։ Իշխող «Քաղաքացիական պայմանագիրը» 71 պատգամավոր ունի։ Ազգային ժողովի խոսնակ Ալեն Սիմոնյանն ասաց՝ բոլոր միջնորդությունները լսելուց հետո կորոշեն։   "
Քաղաքականություն,ԱԺ-ն քննարկում է Օհանյանի և Չարչյանի նկատմամբ քրեական հետապնդում հարուցելու միջնորդությունները," Ազգային ժողովը քննարկում է ընդդիմադիր «Հայաստան» խմբակցության երկու պատգամավորների՝ Սեյրան Օհանյանի և Արմեն Չարչյանի նկատմամբ քրեական հետապնդում հարուցելու մասին գլխավոր դատախազի միջնորդությունները։64 կողմ ձայնով խորհրդարանը որոշեց Օհանյանի նկատմամբ հանրային քրեկան հետապնդում հարուցելու համաձայնություն տալու մասին գլխավոր դատախազի գաղտնի դրոշմագրով միջնորդագրի քննարկումն անցկացնել փակ ռեժիմով։ «Թող անեն իրենց շոուն առանց մեզ», - երեկ հայտարարել է պաշտպանության նախկին նախարարը՝ կոչ անելով խորհրդարանի ընդդիմադիր «Հայաստան» և «Պատիվ ունեմ» խմբակցություններին չմասնակցել իշխանության «էժանագին ներկայացմանը»:Պատգամավորական մանդատն «իմ կյանքի բարձրագույն տիտղոսը կամ գերնպատակը չի եղել», ուղերձում ասել է Օհանյանը՝ շեշտելով՝ այն վայր դնելը ամենահեշտը կլիներ իր համար։«Մանավանդ որ վախենալու պատճառ չունեմ: Սակայն մեզ մանդատ տվել է ժողովուրդը, և սպիտակ թելով կարած այդ գործերի շինծու, պատվիրված լինելը մենք կապացուցենք հենց ժողովրդի հետ ուղիղ խոսելով, և ոչ թե իշխանության առաջ», - շեշտել է պաշտպանության նախկին նախարարը՝ շարունակելով. «Ուզում են մեզ պատգամավորական անձեռմխելիությունից զրկե՞լ, թող քվեարկեն ու զրկեն։ Մենք քննությունից չենք խուսափում։ Թող համարեն, ես և պրոֆեսոր Չարչյանը կողմ ենք քվեարկում քրեական հետապնդում սկսելու որոշմանը՝ ամբողջությամբ կեղծ որակելով միջնորդագրերում ներկայացված հիմնավորումները»։Սեյրան Օհանյանի վերաբերյալ երեք միջնորդություն կա, որոնցից մեկը գաղտնի է։ Մի գործով, ըստ դատախազության, փաստեր ունեն, որ Օհանյանը, օգտագործելով պաշտոնեական դիրքը, առանձնապես խոշոր չափերով վատնում է կատարել։ Մյուս երկու գործերով, որ նախկին նախարարը վատնելու եղանակով առանձնապես խոշոր չափերի գույք է հափշտակել։Արմեն Չարչյանի վերաբերյալ գլխավոր դատախազը մեկ միջնորդություն է ներկայացրել, գործն առնչվում է պրոֆեսոր Չարչյանի բժշկական գործունեությանը: Ըստ դատախազության՝ նա 2017 թվականին ստորագրել է փորձաքննության ակնհայտ կեղծ եզրակացություն։Ընդդիմությունը քաղաքական հետապնդում է որակում դատախազի միջնորդությունները։ Իշխանականները մինչ այս պահը չեն հստակեցրել՝ ինչ դիրքորոշում ունեն իրենց ընդդիմադիր գործընկերներին անձեռնմխելիությունից զրկելու հարցում։Դատախազությունը պատգամավորներին մեղադրանք առաջադրելու հնարավորություն կստանա, եթե քվեարկությանը մասնակցի առնվազն 54 պատգամավոր, ու նրանցից 28-ը կողմ լինեն։ Իր դիրքորոշումը չբացահայտող իշխող «Քաղաքացիական պայմանագիրը» 71 պատգամավոր ունի:  "
Քաղաքականություն,Լևոն Զուրաբյանը՝ Արցախի շուրջ զարգացումների մասին ," «Ազատություն». - Դուք համաձա՞յն եք, որ սխալ է բանակցել Ռուսաստանի և Ադրբեջանի հետ Լաչինի միջանցքի հարցով։Զուրաբյան. - Կարելի է գնալ էդ բանակցությունների, ասել, որ մենք համաձայն չենք, որ էդ հարցի լուծումը կապվի այլ հարցերի հետ։ Դա կարելի է գնալ անել։ Բայց հրաժարվել ընդհանրապես գնալ բանակցությունների, քանի դեռ էդ հարցը լուծված չի, սա արդեն մանկամտություն է։ Դուք ո՞ւմ եք շանտաժում։ Ասում եք՝ մինչև հարցը չլուծվի, մենք չենք գա բանակցությունների։«Ազատություն». - Ընդհակառակը, շանտաժի չեն ենթարկվում, ասում են՝ քանի դեռ մեզ փակ միջանցքով սպառնում եք, մենք էդ բանակցության մեջ չենք մտնում։Զուրաբյան. - Շատ լավ։ Դե թող գնան էդ բանակցություններին էդ նույն բանը ասեն, որ մենք շանտաժի չենք ենթարկվի, էդ հարցը լրիվ այլ հարց է, էդ հարցը դուք պետք է լուծեք անկախ ամեն ինչից, մենք եկել ենք լուծելու խաղաղության հարցը։ Երբ խաղաղության հարցը լուծենք, էն մնացած հարցերն էլ կարանք լուծենք։ Կամ՝ սա զուգահեռ, մենք չենք քննարկում, սա պետք ա լուծվի։ Այսինքն՝ էն դիրքորոշումը, որ Հայաստանը ունի և որը ինքը պատկերացնում ա, որ պիտի էս խաղաղության հիմքում դրվի, ինքը պետք է գնա ասի։ Էդ ի՞նչ դեմարշ ա... այսինքն՝ էդ դեմարշը ինչ-որ էֆեկտ ա տալո՞ւ։ Ինչի՞ են իրանք մտածում, որ եթե բանակցությունների չեն գնում, դա սթափեցնելու ա Ադրբեջանին, Ռուսաստանին, կամ իրանց վրա ինչ-որ ազդեցություն ա ունենալու։«Ազատություն». - Որովհետև ազդակներ են ստանում, որ իրենց կանչում են բանակցել, թե ինչպես բացել Լաչինի միջանցքը։ Իսկ դա արդեն բանակցված-վերջացած է նոյեմբերի 9-ի փաստաթղթով։ Էդտեղ ի՞նչ պիտի Երևանը քննարկի։Զուրաբյան. - Ոչ ուզում եմ ինչ-որ արգումենտներ բերել, որին կարող են օգտվել հետո ադրբեջանցիք կամ այլ կողմեր... Հարցեր կան, որ սկզբունքորեն Հայաստանն էլ չի լուծել։ Օրինակ, որ ФСБ-ի վերահսկողությամբ պետք է ինչ-որ ուղիներ ստեղծեն։ Համաձայն եմ, որ դա միջանցք չի, էնտեղ միջանցք բառ չկա, և ընդհանրապես ուրիշ ռեժիմ ա նախատեսվում, բայց իրանք էլ էդ հարցը չեն լուծել, ճի՞շտ ա։ Թեկուզ իրենց պատկերացումներով էդ հարցը լուծված չի։ Ամբողջ դետալներին չենք տիրապետում ո'չ ես, ո'չ դուք, ո'չ որևէ մեկը, որ նստած չի էդ սեղանի շուրջը։ Իմ ասած միայն հետևյալն ա՝ գնացեք խոսացեք։ Էդ դեմարշները ո՞ւմ են օգնելու։ Եկեք հարցը սենց դնենք՝ էս հարցերի լուծման վրա ո՞վ ավելի շատ ազդեցություն ունի հիմա՝ Ադրբեջանը, Ռուսաստանը և Թուրքիա՞ն, թե՞ Արևմուտքը։ Եթե տեսնում ենք, որ Արևմուտքը ըստ էության դատապարտող հայտարարություններից բացի, ուրիշ ոչ մի բան չի կարող անել, որովհետև, ասենք, չի կարող սանկցիաներ կիրառել Ադրբեջանի դեմ։ Շատ պարզ պատճառներով։ Որովհետև դա իրանց շահերից չի բխում։ Իրենց հիմա շատ պետք ա ադրբեջանական նավթն ու գազը։ Եթե իրենք չեն կարող դա անել, էդ դեպքում դու գնում ես Արևմուտքի հետ բանակցում ես, որը շատ լավ ես անում, որ անում ես։ Մեր մոտեցումը միշտ դա է եղել, որ բոլորի հետ պիտի բանակցես, պիտի ինչ-որ նշանակություն ունեցող որևէ գործոնի հետ պիտի լինես մշտական բանակցությունների մեջ։ էդտեղ որևէ խնդիր չկա։ Շատ կարևոր նվաճում էր այդ եվրոպական դիտորդական միսիայի ժամանելը Հայաստան, երկու տարով տեղավորվելը Հայաստանում, որովհետև, չնայած զինված չեն, չնայած լուրջ մանդատ չունեն, չնայած եթե Ադրբեջանը ինչ-որ ագրեսիա սկսի, չեն կարող այդ հարյուր մարդը որևէ կերպ դրա դեմն առնել, բայց դա դիվանագիտական առումով որոշակի զսպիչ դեր խաղում է։ Հիմա, նման զսպիչ դեր խաղացող այլ բաղադրիչներ է պետք կառուցել, որից առաջինը մեր բանակի ուժեղացումն է և ֆորտիֆիկացիաների կառուցումն է մեն առաջնագծի վրա։ Բայց կան նաև այլ բաներ։ Օրինակի համար, մերժել ՀԱՊԿ-ի դիտորդական առաքելությունը... շատ լավ մենք գիտեինք, որ էդ պետությունների ուշքը չի գնում պաշտպանելու Հայաստանի անվտանգությունը կամ տարածքային ամբողջականությունը, բայց դիվանագիտությունը մնում է դիվանագիտություն։ Դրանից, համենայն դեպս, վնաս չէր լինի, կլիներ ևս մի փոքր զսպիչ բաղադրիչ, որով, եթե այդ ամեն ինչը արվեր բոլոր ուղղություններով, կարող էր կամաց-կամաց կառուցվել մի անվտանգության լուրջ համակարգ, որը ավելի հստակ ու ավելի էֆեկտիվ զսպեր Ադրբեջանի հնարավոր ագրեսիան։«Ազատություն». - Նրանց դերը ոչ թե փոքր զսպիչ բանն է, այլ նրանք դաշնակցային պարտավորություններ ունեին ադրբեջանական զորքերի Հայաստան ներխուժումից հետո գալ և նրանց վռնդել։Զուրաբյան. - Համաձայն եմ, իրենք շատ վատ դաշնակիցներ են, ես դա չեմ էլ վիճարկում։ Եվ սա իհարկե պրոբլեմատիկ է, սա բացատրություն էլ ունի՝ Թուրքիայի, Ադրբեջանի հետ հարաբերությունները, իրենց էդ խաղաղությունը, երկրորդ ֆրոնտը չբացելու անհանգստությունը։ Այդ ամեն ինչը Ռուսաստանի համար շատ ավելի կարևոր է, բայց միևնույն է, սա դաշնակցային պարտավորությունների տապալում է։ Եթե դաշնակիցը տապավել ա ու չի անում ինչ-որ բան, դա չի նշանակում, որ պիտի ասես՝ կա'մ ամեն ինչ, կա'մ ոչինչ։ Մեզ համար անգամ պուճուր բաները, ոնց որ ասում են՝ շնից մազը նույնիսկ շատ կարևոր բան է։ Մենք էսօր գտնվում ենք ահավոր խոցելի վիճակում։Հարցազրույցն ամբողջությամբ կարող եք դիտել այստեղ.   "
Քաղաքականություն,Թեժ լեզվակռիվ Աժ-ում. ընդդիմադիրները լսումներ են հրավիրել Լաչինի միջանցքի թեմայով," Շիրակի թեմի առաջնորդ Միքայել արքեպիսկոպոս Աջապահյանի օրհնությամբ ընդդիմությունը սկսեց նիստը, որ հետո վերածվեց թեժ լեզվակռվի։Արցախի պաշարման 54-րդ օրը ընդդիմադիր «Հայաստան» դաշինքը խորհրդարանում լսումներ էր հրավիրել Լաչինի միջանցը փակելու թեմայով։

Ինչո՞ւ ադրբեջանցիները չեն հեռանում Լաչինի միջանցքից։ Ինչպե՞ս սրան նպաստեց Փաշինյանի իշխանության քաղաքականությունը։ Արցախը աշխարհին կապող միակ ճանապարհը բացելու ի՞նչ ուղիներ կան։ Այս հարցերը քննարկելու համար խորհրդարանի դահլիճում էին ընդդիմադիր խմբակցությունները, արտախորհրդարանական գործիչները և միայն մեկ իշխանական պատգամավոր։

«Իշխանությունները շրջանառության մեջ են դրել հետևյալ թեզը. առաջին, Ղարաբաղը պետք է հանձնենք, որպեսզի Հայաստանը փրկենք», - ասաց ընդդիմադիր պատգամավոր Անդրանիկ Թևանյանը։

Նրա խոսքով, Փաշինյանը Արցախի ճակատագիրը վճռել է անցած տարեվերջին Պրահայում՝ Միշել - Մակրոն - Փաշինյան - Ալիև քառակողմ հանդիպման ժամանակ. - «Այդ հանդիպման ընթացքում Նիկոլ Փաշինյանը համաձայնել է Ղարաբաղը դիտարկել որպես Ադրբեջանի մաս»։Փաշինյանի հակասական խոսքերի ու գործողությունների վերլուծությունը մի ելք է ուրվագծում, եզրահանգեց պատգամավորը. - «[Լաչինի միջանցքը] Պարբերաբար փակվելու է այնքան ժամանակ, քանի դեռ Հայաստանում քաղաքական փոփոխություն չի եղել, քաղաքականության փոփոխություն չի եղել։ Իսկ էդ քաղաքականության փոփոխությունը նշանակում է իշխանափոխություն»։

Գործող իշխանության փոփոխությամբ է հնարավոր կանխել Հայաստանի ու Արցախի գլխին պայթող սպառնալիքները։ Այս կարծիքին էր նաև Հանրապետական նախկին պատգամավոր Արտակ Զաքարյանը։ Արցախյան հարցը, նրա համոզմամբ, մութ կողմեր ունի, պետք է բացահայտվի՝ ինչ է խոստացել Փաշինյանը Ադրբեջանին. - «Անհրաժեշտ է համախմբվել և հասնել իշխանափոխության, որից հետո միայն ցանկացած լուծում կարելի կլինի կյանքի կոչել՝ ի շահ և ի բարօրություն մեր երկրի ու մեր ժողովրդի»։Իշխող խմբակցությունից դահլիճում էր միայն պատգամավոր Գուրգեն Արսենյանը։ Իշխանական պատգամավորը խաղաղ լսում էր Արցախին ու արցախցիներին սպառնացող վտանգների մասին ելույթները։ Զայրացավ, երբ այդ ելույթներն ավարտվեցին իշխանափոխության մասին եզրահանգումներով։ Մոտեցավ ամբիոնին ու կշտամբեց ընդդիմադիրներին. - «Ինչի՞ մասին եք խոսում, էս ի՞նչ սպառնալիքներ եք ուղղում Հայաստանի գործող իշխանությանը, օրինական իշխանությանը։ Դուք տե՞ր եք ձեր սպառնալիքներին... Ձեր դատավճիռը տվել ա ժողովուրդը, տվել ա ընտրությունների ընթացքում... Անընդհատ 120 հազար Ղարաբաղի բնակիչներ... 3 միլիոն Հայաստանի բնակիչներ, պատասխանատու ենք մենք էդ մարդկանց համար, պատասխանատու ենք մեր երկրի համար։ Ձեր գործունեությունը ուղղեք Հայաստանի պետական շահերի սպասարկմանը։ Այն, ինչ որ դուք անում եք, չի բխում մեր երկրի շահերից»։

Իշխանությանը պաշտպանելուց հետո Արսենյանը լքեց դահլիճն ու քայլեց ուղիղ «Քաղաքացիական պայմանագիր» խմբակցության ղեկավարի աշխատասենյակ։Իշխող թիմից Ռուբեն Ռուբինյանը հեռավար էր հեևւել լսումներին։ Իր կարծիքը Ֆեյսբուքում է գրել։ Իշխանության ընդդիմախոսների ելույթներից եզրահանգել է, թե նրանք փորձել են նոյեմբերի 9-ի հայտարարությունը խախտած կողմերին ազատել պատասխանատվությունից։«Նույն այն վարչապետը, որը որ խոսում էր նշաձողը իջեցնելու մասին, հստակ 2021 թվականի սեպտեմբերի 2-ին հայտարարել էր, որ Արցախի ժողովրդի ինքնորշման իրավունքը սրբազան է», - ասաց սահմանադրագետ Վարդան Պողոսյանը։

2021 թվականի ընտրություններից հետո Հայաստանի կառավարությունը պարտավորվել էր Արցախի խնդիրը լուծել ինքնորոշման իրավունքի հիման վրա, հիշեցրեց Պողոսյանը։ Սակայն մեկ տարի անց Փաշինյանը հանկարծ հայտարարեց, թե պետք է իջեցնել կարգավորման նշաձողը, մոռացավ ինքնորոշման իրավունքի մասին. - «Արդյոք Հայաստանի Հանրապետության այսօրվա իշխանությունները իրավունք ունեն նման ձևով մոտենալ Արցախի հիմնահարցին։ Ո'չ, չունե'ն։ Դա հակասահմանադրական է առաջին հերթին»։

Անկախության հռչակագրով է ամրագրվել՝ Հայաստանը ճանաչում է Արցախի ինքնորոշման փաստը։ Այս հռչակագրով է մեր պետականությունը ստեղծվել, շեշետեց սահմանադրագետը, և որևէ իշխանություն իրավուքն չունի այդ սկզբունքից. - «Ցանկացած պայմանագիր, որը որ Հայաստանի Հանրապետությունը կարող է կնքել այդ առումով, կլինի հակասահմանադրական»։

Արցախի հարցի թեմայով ընդդիմությունը հայտարարության երկրորդ նախագիծ է մշակել, որը դեռ չի քննարկվել։ Առաջինը տապալվեց, քանի որ իշխանությունը չմասնակցեց քվեարկությանը։  "
Քաղաքականություն,"Ինչ էին բանակցում, և ինչ էր պահանջում միջազգային համայնքը Տեր-Պետրոսյանի հրաժարականից առաջ. Պետդեպի գաղտնազերծված փաստաթղթերը"," Ուղիղ 25 տարի առաջ՝ այս օրը, Հայաստանի առաջին նախագահ Լևոն Տեր-Պետրոսյանը հրաժարական ներկայացրեց` արձանագրելով, որ իր առջև դրվե՛լ է նման պահանջ հայտնի ուժերի կողմից:«Եթե ընդունել եմ հրաժարականի որոշում, հավատացեք՝ դա նշանակում է, որ այլընտրանքը մեր պետության համար համարել եմ ավելի վտանգավոր», - ասաց նա։Հրաժարականի 4-րոպեանոց ելույթում Տեր-Պետրոսյանը չհստակեցրեց` ովքեր են այդ հայտնի ուժերը, ինչու և ինչպես են նման պահանջ դրել Նախագահի առջև: Ակնարկեց, թե ժամանակը կտա այդ հարցերի պատասխանները:Հիմա Միացյալ Նահանգների Պետդեպի արխիվներում ի հայտ են գալիս գաղտնազերծված փաստաթղթեր, որոնք վկայում են ոչ միայն հայաստանյան ներքաղաքական տարաձայնությունների, այլև միջազգային համայնքի կողմից փակ դռների ետևում ներկայացված պահանջների մասին:Փաստացի, ղարաբաղյան խնդրի շուրջ բանակցային գործընթացը սկսել էր ակտիվանալ Տեր-Պետրոսյանի հրաժարականից մեկ տարի առաջ` 97-ին: Դրան նպաստող երկու գործոն կար. նախ, Ադրբեջանը սկսել էր առաջին պայմանագրերը կնքել գազատարների ու նավթամուղների անցկացման շուրջ, և Արևմուտքը շահագրգիռ էր, որ տարածաշրջանում կայունություն ու խաղաղություն հաստատվի: Մյուս կողմից, այդ տարվա հունվարին կազմավորվել էր նոր ձևաչափ` Ռուսաստանի, Միացյալ Նահանգների ու Ֆրանսիայի համանախագահությունը: Ինչպես Պետդեպի դիվանագիտական հեռագրերն են վկայում, այդ փուլում բոլոր երեքի շահերից էր բխում կարգավորել այս հարցն ու դրանով իսկ ցույց տալ, որ Արևմուտքն ու Ռուսաստանը կարող են համագործակցել և նպաստել Եվրոպայի խաղաղությանը:Ուստի, համանախագահության հիմնումից մեկ ամիս անց արդեն` փետրվարին, հարցը մտնում է ԱՄՆ պետքարտուղար Մադլեն Օլբրայթի և Ֆրանսիայի նախագահ Ժակ Շիրակի՝ Փարիզում կայացած հանդիպման օրակարգ։ Արևմտյան երկու առաջնորդները ընդգծում են՝ պետք է մեկ միասնական ճակատ կազմել և վերջ տալ այս պատմությանը (փաստաթուղթը կարող եք ներբեռնել այստեղ):Շաբաթներ անց՝ փետրվարին, Ամերիկայի փոխպետքարտուղար Սթրոբ Թալբոթը հանդիպում է Հայաստանի արտգործնախարար Ալեքսանդր Արզումանյանին և խնդրում փոխանցել նախագահ Տեր-Պետրոսյանին՝ Ղարաբաղով այլևս զբաղվում են երեք գերտերություններ, և այս փաստը չպետք է անտեսել։«Երեք կարևոր երկրներ` կարևոր շահերով, նաև ստանձնել են պատասխանատվություն։ Թե՛ Միացյալ Նահանգներում, թե՛ Ֆրանսիայում և Ռուսաստանում գնալով մեծանում է շահերի համախմբումը՝ կողմերին առաջ մղելու հարցում։ Տեր-Պետրոսյանը չպետք է աչք փակի՝ ճնշում է լինելու», - ըստ գաղտնազերծված փաստաթղթի, զգուշացնում է Ամերիկայի հատուկ հանձնարարություններով դեսպան Ջեյմս Քոլինզը (փաստաթուղթը կարող եք ներբեռնել այստեղ)։Որ միջնորդները լուրջ էին բանակցություններն ակտիվացնելու իրենց ջանքերում՝ երևում է դիվանագիտական հաջորդ հեռագրից. օրեր անց ԱՄՆ փոխպետքարտուղարը հանդիպում է նախ ֆրանսիացի ու ռուս գործընկերների`Ժաք Բլոթի ու Բորիս Պաստուխովի, ապա՝ Ռուսաստանի արտգործնախարար Եվգենի Պրիմակովի հետ: Բոլոր երեք հանդիպումներում բոլոր երեք կողմերն ընդգծում են, որ պատրաստ են հանդես գալ մեկ ճակատով և ակտիվացնել ճնշումները, որպեսզի կողմերը զիջումների գնան: Որոշվում է հարցը ներառել դրանից մեկ ամիս անց՝ ապրիլին Հելսինկիում կայանալիք Ելցին-Քլինթոն հանդիպման օրակարգում։ Թեման բացում է Միացյալ Նահանգների նախագահը` աշխատանքային ճաշի ժամանակ:
«Ես ուզում եմ ընդարձակել մեր համագործակցությունը արտաքին քաղաքականության հարցերի, մեկը՝ Ղարաբաղի շուրջ: Դրա լուծումը բխում է բոլորիս շահերից, և ես պատրաստ եմ աշխատել Ձեզ հետ մեռյալ կետից առաջ շարժվելու համար», - ասում է Քլինթոնը:Ելցինն ի պատասխան պնդում է` Մոսկվան միայն ուրախ է Վաշինգտոնի ներգրավվածությունից. «Մենք չենք խանդի, վստահ եմ, որ ձեր ազդեցությունը դրական կլինի» (փաստաթուղթը կարող եք ներբեռնել այստեղ): 
«Հրադադարը վստահություն է ներշնչել հայերին ու ադրբեջանցիներին, և նրանք հակված չեն գնալ զիջումների: Բայց մենք պետք է հասկացնենք կողմերին, որ նրանց համառությունը կարող է հանգեցնել անցանկալի հետևանքների», - խորհուրդ է տալիս Պրիմակովը (փաստաթուղթը կարող եք ներբեռնել այստեղ):Հաջորդ օրն իսկ Ամերիկայի փոխպետքարտուղարը հեռախոսազրույց է ունենում Թուրքիայի փոխարտգործնախարար Օյմենի հետ:«Օյմենը պատմեց, որ ինքը դրանից մի քանի օր առաջ Ստամբուլում մասնավոր զրույց է ունեցել Ռուսաստանի առաջին փոխարտգործնախարար Իվանովի հետ, ով ասել է, թե Մոսկվան պատրաստ է առաջ շարժվել Լեռնային Ղարաբաղի հարցում: Եթե Իվանովը նման զգացողություն ունի, ուրեմն արժե փորձել», - ասված է Պետդեպի գաղտնի փաստաթղթում (փաստաթուղթը կարող եք ներբեռնել այստեղ):Դրանից երկու շաբաթ անց արդեն երեք միջնորդները հանդիպում են Վաշինգտոնում և առաջին անգամ համատեղում իրենց գաղափարները` կազմելով մեկ միասնական փաստաթուղթ:

Օրեր անց համատեղ այդ փաստաթուղթը քննարկվում և ընդունվում է նախագահների մակարդակով` Քլինթոնի, Ելցինի ու Շիրակի փարիզյան հանդիպման ժամանակ:

«Ղարաբաղյան հարցի կարգավորումը շատ հարցեր կլուծի այսօր և կձերբազատի մեզ բազմաթիվ խնդիրներից, որ կարող են ծագել վաղը», - ըստ Պետդեպի գաղտնազերծած փաստաթղթի՝ ասում է Քլինթոնը Ելցինին (փաստաթուղթը կարող եք ներբեռնել այստեղ):

Մայիսի վերջին արդեն միջնորդները այդ փաստաթուղթը, որը հետո հայտնի դարձավ որպես փաթեթային տարբերակ, բերում են տարածաշրջան: Հայաստանի նախագահի հետ հանդիպման առաջին րոպեներից մինչև վերջին պահը բանագնացները միևնույն միտքն են ընդգծում՝ իրենք միասնական են և լուրջ են տրամադրված (փաստաթուղթը կարող եք ներբեռնել այստեղ):

«Երեք երկրները՝ նախագահներից սկսած մինչև նրանց կառավարություններ, ամենայն պատասխանատվությամբ տքնաջան աշխատել են խաղաղության գործընթացն առաջ տանելու համար», - ըստ գաղտնազերծված փաստաթղթի ասում է ԱՄՆ փոխպետքարտուղարը Տեր-Պետրոսյանին, ընդգծելով՝ «միջազգային համայնքն ակնկալում է, որ կողմերն իրենց ջանքերին պատշաճ լրջությամբ կարձագանքեն»:Ֆրանսիացի միջնորդ Ժաք Բլոթը զգուշացնում է. «Նախկինում կողմերը հակված էին խաղալ միջնորդ երկրների տարաձայնությունների վրա` նրանց հանելով մեկը մյուսի դեմ, սակայն հիմա համանախագահները միասնական են»:Ռուսաստանի դեսպանը ևս հավաստում է. «Ժամանակն է հասնել համաձայնության»:Միացյալ Նահանգների, Ռուսաստանի ու Ֆրանսիայի առաջնորդները, իրենց հերթին, այդ օրերին Դենվերում`«Մեծ ութնյակի» գագաթնաժողովում, առաջին համատեղ հայտարարությունն են ընդունում Լեռնային Ղարաբաղի վերաբերյալ:«Զինադադարն ինքնին բավարար չէ: Միջազգային հանրությունը հորդորում է հասնել վերջնական կարգավորման, և մենք համոզված ենք, որ տարածաշրջանում կայուն և տևական խաղաղության հաստատումը չպետք է ձգձգվի», - հայտարարել էին Ելցինը, Քլինթոնը և Շիրակը:Չնայած եռանախագահության աննախադեպ այս ջանքերին ու միասնությանը՝ տեղում բանակցությունները առաջ չեն գնում:«Կարծում եմ` մենք պետք է գործի անցնենք, քանի որ եթե չանենք, մեզ խրտվիլակի տեղ կդնեն», - Դենվերում հանդիպելով պետքարտուղար Օլբրայթին` ասում է Ռուսաստանի արտգործնախարարը՝ առաջարկելով կիրառել սպառնալիքներ ու պատժամիջոցներ․ «Մենք պետք է ատամ ցույց տանք: Դո՛ւք`ամերիկացինե՛րդ, կարող եք ինչ֊որ բան անել ազերիների հետ` որպես լծակ օգտագործելով նավթը: Կարող եք ասել, որ եթե գործը գլուխ չգա, չեք քաջալերի ձեր ընկերություններին օգնել Ադրբեջանին նավթի արդյունահանման հարցում: Ինչ վերաբերում է Հայաստանին, մենք զենքը կօգտագործենք որպես լծակ, այլ կերպ ասած` Ռուսաստանը կարող է սպառնալ Հայաստանին, թե զենք չի տա, իսկ դուք կարող եք նավթի գործոնն առաջ տանել» (փաստաթուղթը կարող եք ներբեռնել այստեղ):Չնայած այս զգուշացումներին` Ստեփանակերտն ու Բաքուն կտրականապես մերժում են փաթեթային տարբերակը: Մոտ երկու ամսից համանախագահները ներկայացնում են նոր` փուլային պլանը, որի հիմքում շարունակում են մնալ միևնույն սկզբունքները, բայց ընտրվում է իրականացման, այսպես ասած, երկարաձգված տարբերակը: Մասնավորապես, եթե առաջինը` փաթեթայինը, ենթադրում էր, որ տարածքների վերադարձն ու կարգավիճակի որոշումը պետք է լինեն միաժամանակ, ապա հիմա միջնորդները առաջարկում են նախ ազատագրել տարածքները, վերադարձնել փախստականներին, ապահովել Ղարաբաղի անվտանգությունն ու ինքնակառավարումը, ապա` անդրադառնալ Ադրբեջանի տարածքային ամբողջականության ու Ղարաբաղի կարգավիճակի հարցերին:Համանախագահների հետևողական այս ջանքերի ֆոնին՝ Հայաստանի նախագահը սեպտեմբերին ասուլիս է հրավիրում և արձանագրում, թե որքան վտանգավոր է հայկական կողմի համար դեմ գնալ միջազգային հանրության կամքին. «Ի՞նչ է, միջազգային հանրությունը թույլ է տալու, որ 20 կամ 30 տարի պահպանվի՞ այս վիճակը։ Դա բացառված է, և միջազգային հանրությունը կգտնի ձևեր, միջոցներ՝ այնքան խեղճացնելու մեզ, որ ոչ միայն չկարողանանք ձեռք բերել այն, ինչ որ այսօր կարող ենք ձեռք բերել փոխզիջումների ճանապարհով, այլև շատ ավելի վատ վիճակի մեջ ընկնել»։Տեր-Պետրոսյանի ասուլիսից երեք օր անց Ռուսաստանի արտգործնախարար Պրիմակովը հանդիպում է ԱՄՆ փոխպետքարտուղարին ու զգուշացնում՝ Տեր-Պետրոսյանը լուրջ քննադատության թիրախում է հայտնվել խիզախ դիրքորոշման համար, և նրան պետք է աջակցել: Տարածաշրջանին քաջածանոթ Պրիմակովն ընդգծում է` «վաղ թե ուշ անհրաժեշտ է լինելու ճնշում բանեցնել Լեռնային Ղարաբաղի վրա» (փաստաթուղթը կարող եք ներբեռնել այստեղ):Միջնորդները սկսում են քննարկել` ինչպես համոզել Ստեփանակերտին: Ֆրանսիայի նախագահ Ժակ Շիրակը հոկտեմբերին, Ստրասբուրգում հանդիպելով Հայաստանի նախագահին, առաջարկում է վարչապետ դարձած Քոչարյանին ու մյուս ազդեցիկ ղարաբաղցիներին հրավիրել Փարիզ:
«Նպատակն է ճնշել, որ նրանք համաձայնության գան: Հետո Քոչարյանը կարող է հրավիրվել Մոսկվա, ապա` Նյու Յորք, որտեղ ևս նրան միևնույն բանը կասվի», - ըստ Պետդեպի գաղտնազերծած փաստաթղթերի՝ առաջարկել է Ֆրանսիայի փոխարտգործնախարարը ԱՄՆ փոխպետքարտուղարին (փաստաթուղթը կարող եք ներբեռնել այստեղ):Գաղափարը, սակայն, որևէ արդյունք չի տալիս: Քոչարյանի այցից հետո Ֆրանսիայի փոխարտգործնախարարը գաղտնի հեռագրով փոխանցում է Վաշինգտոն. «Մեզ չհաջողվեց որևէ իրական փոփոխության հասնել Քոչարյանի դիրքորոշումներում, և մենք բանակցությունների սկսման որևէ իրական հեռանկար չենք տեսնում» (փաստաթուղթը կարող եք ներբեռնել այստեղ):
Փորձելով բացատրել միջազգային համայնքին կտրուկ մերժելու այդ ֆենոմենը` միջնորդներն անգամ ենթադրում են, թե գուցե Տեր-Պետրոսյանն ու Քոչարյանը համաձայնեցված խաղ են խաղում․ մեկը մերժում է միջնորդներին, մյուսը` հայտարարում, թե պատրաստ է փոխզիջումների:Մինչդեռ, իրականում ամեն ինչ ավելի քան լուրջ էր․ Երևանում ներիշխանական պայքարը խորանում էր ժամ առ ժամ: Առաջինը, ըստ դիվանագիտական գաղտնի հեռագրերի, այդ մասին կռահում է Ռուսաստանի արտգործնախարար Եվգենի Պրիմակովը:Տեր-Պետրոսյանի հրաժարականից դեռ մեկ ամիս առաջ` հունվարին, Շվեդիայում հանդիպելով ԱՄՆ փոխպետքարտուղար Սթրոբ Թալբոթին՝ Պրիմակովն ասում է. «Քոչարյանն ուզում է դառնալ Հայաստանի նախագահ: Ղարաբաղի հայերը խոչընդոտ են, եկեք իզուր այս հարցի շուրջ ջուր չծեծենք, փոխարենը քննարկենք` ինչ կարող ենք անել» (փաստաթուղթը կարող եք ներբեռնել այստեղ):Պրիմակովն առաջարկում է խստացնել ճնշումները Ղարաբաղի իշխանությունների նկատմամբ ու շտապ կարգով այնտեղ դիվանագիտական դեսանտ իջեցնել:«Եթե Մինսկի խմբի միջնորդները մեկնեն Ստեփանակերտ՝ որպես, այսպես ասած, երեք շատ լուրջ երկրների ներկայացուցիչներ, դա ինչ-որ արդյունք կունենա: Դա ցույց կտա, որ ընդդիմանալով խաղաղ կարգավորմանը՝ նրանք դեմ են գնում ողջ աշխարհի կամքին», - գաղտնի հեռագրի համաձայն, ասել է Ռուսաստանի արտգործնախարարը փոխպետքարտուղարին:Թալբոթը համաձայնում է` անհրաժեշտ է աջակցել Տեր-Պետրոսյանին, ընդունում է, որ նրա ու Քոչարյանի միջև իրական պայքար է սկսվել: Միաժամանակ, հրաժարվում է մեկնել Ստեփանակերտ ու Պրիմակովին ցնցող մանրամասներ պատմում միջնորդների` Ղարաբաղ կատարած վերջին այցի վերաբերյալ:«Վերջին անգամ Արկադի Ղուկասյանը մեզ՝ համանախագահներիս համեմատեց ստալինյան բռնաճնշումների ժամանակ գործող տխրահռչակ тройка-ների հետ, մեղադրեց մեզ Ղարաբաղի հայերի բնաջնջումը կազմակերպելու մեջ: Ես չեմ շտապում ևս մեկ անգամ նման ընդունելության արժանանալ», - խոստովանում է ԱՄՆ փոխպետքարտուղարը:Դիվանագետները որոշում են մի քանի օրից կրկին հանդիպել Փարիզում: Մինչ այդ՝ Պրիմակով-Թալբոթ այս զրույցից երկու շաբաթ անց, Տեր-Պետրոսյանը հրաժարական է տալիս։«Զերծ եմ մնում որևէ մեկնաբանությունից կամ գնահատականից՝ իրադրությունը չսրելու նպատակով։ Միայն հարկ եմ համարում նշել, որ իշխանության ճգնաժամում Արցախի հարցի արծարծումն ընդամենը պատրվակ էր։ Խնդիրը շատ ավելի խորն է և կապված պետականության հիմնադրույթների, խաղաղության ու պատերազմի այլընտրանքի հետ։ Իսկ կյանքը ցույց կտա, թե ով ինչ է արել Արցախի համար, և ով է իրականում ծախում այն», - իր խոսքում նշում է առաջին նախագահը։

Այդ օրերին սեղանին դրված տարբերակն առաջարկում էր դուրս բերել հայկական ուժերը գրավյալ տարածքներից` բացառությամբ Լաչինի, կողմերի միջև ստեղծել բաժանարար գիծ` բուֆերային գոտի, որն ամբողջությամբ պետք է մնար չբնակեցված և ԵԱՀԿ ուժերի հսկողության տակ: Լաչինի միջանցքը պետք է լիներ ոչ թե այսօրվա պես՝ 5, այլ` 22 կմ, և Ադրբեջանը այն պետք է վարձակալության տար ԵԱՀԿ-ին, որն իր հերթին պետք է օգտագործման հանձներ Արցախի իշխանություններին:Լեռնային Ղարաբաղը պետք է ունենար իր սեփական դրոշը, զինանշանը, օրհներգը և Սահմանադրությունը: Քաղաքացիները կարող էին զինվորական ծառայությունն անցնել Ղարաբաղի տարածքում, իսկ Ադրբեջանի բանակը, անվտանգության ուժերը և ոստիկանությունը իրավունք չէին ունենալու մտնել Լեռնային Ղարաբաղ առանց տեղական իշխանությունների թույլտվության: Ստեփանակերտը նաև իրավունք էր ստանում արտաքին կապեր հաստատել օտարերկրյա պետությունների և միջազգային կազմակերպությունների հետ տնտեսության, գիտության, մշակույթի, սպորտի և մարդասիրական հարցերի ոլորտներում: Այս քայլերից հետո արդեն` հաջորդ փուլում, առաջարկվում էր անցնել կարգավիճակի հստակեցմանը: Մինչ այդ միջազգային համայնքը խոստանում էր խաղաղապահ ուժեր տեղակայել` դառնալով անվտանգության երաշխավոր:Դիվանագիտական փաստաթղթերը վկայում են, որ հարցի շուրջ դռնփակ բանակցություններում միջնորդները շարունակ ընդգծել են՝ սա լավագույնն է, որ անցել է իրենց մտքով, և լավագույնը, որ իրենք կարող են առաջարկել կողմերին: Զուգահեռ, գերտերությունները զգուշացնում էին հայկական կողմին` չգնալով լուծման՝ Հայաստանը կորցնում է զարգացման ու բարգավաճման հնարավորությունները:«Ժամանակը աշխատում է Երևանի դեմ. մինչ Ադրբեջանը հարստանում է, Հայաստանը գտնվում է լճացման մեջ», - ըստ Մոսկվայից Վաշինգտոն ուղարկված դիվանագիտական հեռագրի՝ 97-ին ասել էր Պրիմակովը (փաստաթուղթը կարող եք ներբեռնել այստեղ)։«1997-ը գազամուղների ու տրանսպորտային գծերի հարցով որոշում կայացնելու տարի է։ Եթե հայկական կողմը չկարողանա մասնակցել տարածաշրջանային զարգացումներին, դա թանկ կնստի Հայաստանի վրա, ինչը որևէ մեկի շահերից չի բխում», - դրանից ամիսներ առաջ զգուշացրել էր Ամերիկայի հատուկ հանձնարարություններով դեսպան Ջեյմս Քոլինզը Հայաստանի արտգործնախարարին։Փոխպետքարտուղար Սրթոբ Թալբոթն էլ ընդգծել էր` Հայաստանի մասնակցությունը էներգետիկ ծրագրերին ու տարածաշրջանային նախագծերին կախված է ղարաբաղյան խնդրի կարգավորումից (փաստաթուղթը կարող եք ներբեռնել այստեղ):«Նախագահ Քլինթոնի համոզմամբ, անհրաժեշտ է Հայաստանը մասնակից դարձնել տարածաշրջանում սպասվող տնտեսական աճին», - դիվանագիտական փաստաթղթերից մեկի համաձայն՝ ասել էր Սթրոբ Թալբոթը: Բարձրաստիճան դիվանագետը խոսել էր «Նաիրիտի» վերագործարկման հնարավորության մասին ու միաժամանակ զգուշացրել. «Սա ցույց է տալիս, թե ինչ ծրագրեր են տապալվում հակամարտության պատճառով։ Որևէ բան տեղի չի ունենա առանց խաղաղության»:Առաջին նախագահի հրաժարականից հետո` ավելի քան երկու տասնամյակ, Հայաստանի բոլոր երեք առաջնորդները որդեգրեցին ստատուս քվոն պահելու քաղաքականությունը: Բոլոր երեքն իրենց իշխանության տարբեր փուլերում Տեր-Պետրոսյանին մեղադրեցին պարտվողականության ու դավաճանության մեջ:    "
Քաղաքականություն,«Հայաստանին մեղադրելը տրամաբանական չեմ համարում». իշխանական պատգամավորը հակադարձում է Լավրովին ," Հայաստանի իշխանությունը շարունակում է պնդել՝ մինչև ՀԱՊԿ խաղաղապահ ուժերի տեղակայմանն անդրադառնալը, ռազմաքաղաքական դաշինքը նախ պետք է արձանագրի, որ Ադրբեջանը ներխուժել է Հայաստանի ինքնիշխան տարածք։Երեկ, Ռուսաստանի արտգործնախարար Սերգեյ Լավրովն ասել էր, թե Հայաստանում ՀԱՊԿ առաքելություն տեղակայելու Ռուսաստանի առաջարկը դեռևս արդիական է, եթե Հայաստանը դեռ շահագրգռված է, ապա առաքելությունը կարող է տեղակայվել մեկից երկու օրվա ընթացքում։Խորհրդարանի Արտաքին հարաբերությունների հանձնաժողովի իշխանական անդամ Սարգիս Խանդանյանն «Ազատության» հետ զրույցում շեշտեց՝ ՀԱՊԿ-ը մինչ այս պահը Հայաստանի տարածքների օկուպացիայի մասին գնահատական չի տվել։«Առաջին հերթին պետք է արձանագրվի իրողությունը․ այն է, որ Ադրբեջանը ներխուժել է Հայաստանի Հանրապետության ինքնիշխան տարածք և օկուպացրել է Հայաստանի Հանրապետության ինքնիշխան տարածքի որոշակի հատվածներ և այս իրողության արձանագրման դեպքում արդեն հնարավոր կլինի տեղակայել որևէ տեսակի մոնիտորինգային խումբ, որը կնպաստի անվտանգության ապահովմանը։ Ցավոք սրտի, ՀԱՊԿ-ը մինչև օրս չի արձանագրել այս իրողությունը և գնահատական չի տվել տեղի ունեցածին», - ասաց պատգամավորը։Լավրովը երեկ նաև անդրադարձել էր Պրահայում անցած տարի ստորագրված հայտարարությանը՝ շեշտելով, որ « և՛ Հայաստանը, և՛ Ադրբեջանը Եվրամիության հետ միասին փաստաթուղթ են ստորագրել 1991 թվականի դեկտեմբերի Ալմա-Աթայի հռչակագրում շարադրված պայմանների վերաբերյալ համաձայնագիր կնքելու պատրաստակամության մասին։Ըստ Լավրովի՝ հիշատակված փաստաթղթի համաձայն՝ նորանկախ պետությունների միջև սահմաններն անցնելու են խորհրդային հանրապետությունների վարչական սահմաններով։ Ադրբեջանի արտգործնախարարն ընգդծել էր՝ «Ղարաբաղի ինքնավար մարզը Ադրբեջանական ԽՍՀ-ի կազմում էր»։Իշխող «Քաղաքացիական պայմանագրի» պատգամավոր Սարգիս Խանդանյանը հակադարձում է՝ Հայաստանն ու Ադրբեջանը միմյանց տարածքային ամբողջականությունը ճանաչել են դեռ 1991 թվականին՝ Ալմա-Աթայի հռչակագրով, և Պրահայում ընդամենը արձանագրվել է այդ փաստը։Հարցին, թե կարող ենք հստակ արձանագրել, որ այդ փաստաթղթի ընդունմամբ Հայաստանը չի ընդունել Արցախն Ադրբեջանի մաս, պատգամավորը պատասխանեց․ - «Տեսեք, Լեռնային Ղարաբաղի հակամարտությունը երբեք չի եղել տարածքային հարց, և Հայաստանը որևէ տարածք գրավելու նպատակ չի ունեցել Լեռնային Ղարաբաղի հակամարտության մեջ ներգրավվելով։ Հայաստանի նպատակն է եղել՝ Լեռնային Ղարաբաղի ժողովրդի իրավունքները և անվտանգությունը պաշտպանելը և որը շարունակում է մնալ օրակարգային մինչև այս պահը։ Մենք ամեն ինչ անում ենք, որպեսզի դրանք հասցեագրվեն և դրանց համար մեխանիզմներ ենք փնտրում»։Արձագանքելով Լավրովի մյուս հայտարարությանը, թե Հայաստանը երկար տարիներ օկուպացրել էր Ադրբեջանի շուրջ յոթ շրջաններ, մերժել հարցը լուծելու Մոսկվայի առաջարկները, որից հետո էլ Ադրբեջանը վերադարձրել է իրեն պատկանող հողերը, խորհրդարանի Արտաքին հարաբերությունների հանձնաժողովի պատգամավորը, ասաց, թե Հայաստանը չի մերժել Ռուսաստանի առաջարկները։«Չէ, բանակցային ողջ գործընթացում հստակ է եղել, որ այն կետում, որ Հայաստանը համաձայնության է եկել որևէ տարբերակի շուրջ, Ադրբեջանի պահանջները ավելի ու ավելի են շատացել, և այս պարագայում Հայաստանի համար անընդունելի են դարձել, ուստի չի կարելի մեղադրել Հայաստանին համաձայնությունների չգնալու համար, պետք է մեղադրել Ադրբեջանին՝ պահանջները շատացնելու և չիրագործելու մեջ», - ասաց Խանդանյանը՝ շեշտելով․ - «Մինչև 2018 թվականն էլ, եթե հիշում եք, Կազանում Հայաստանը 2011-ին պարտաստ էր գնալ համաձայնության, բայց Ադրբեջանը վերջին պահին չհամաձայնվեց, ուստի այստեղ Հայաստանին մեղադրելը ես տրամաբանական չեմ համարում»։  "
Քաղաքականություն,«Խայտառակ փաստեր կներկայացնենք». ընդդիմությունը հրատապ քննարկում է նախաձեռնել," Խորհրդարանական ընդդիմադիր «Հայաստան» խմբակցությունը Զինված ուժերում ստեղծված իրավիճակի վերաբերյալ հաջորդ շաբաթ կայանալիք լիագումար նիստում հրատապ քննարկում է նախաձեռնել՝ ակնկալելով, որ դրան կմասնակցի նաև պաշտպանության նախարար Սուրեն Պապիկյանը։«Այնպիսի խայտառակ փաստեր կներկայացնենք համապատասխան ատյաններին, որ մեր աչքով ենք տեսել, որը ամենօրյա մեր աշխատանքով արձանագրել ենք», - ասաց խմբակցության պատգամավոր, խորհրդարանի պաշտպանության հանձնաժողովի անդամ Գեղամ Մանուկյանը, ով հրատապ քննարկմանը հանդես է գալու որպես հիմնական զեկուցող:Նա նշում է, որ Զինված ուժերում խայտառակ բացթողումների մասին պետք է պարզաբանումներ ստանան հենց պաշտպանության նախարարից. «Կան բազմաթիվ խնդիրներ, որոնց հարցում, որոնց շուրջ պետք է խոսվի, որոնց շուրջ պետք է պաշտպանության նախարարի առջև հստակ պահանջներ դրվեն»:«Ազատության» հարցին, թե 15 զինծառայողների կյանքը խլած ողբերգական դեպքի հետ կապված քննարկում ուզո՞ւմ են ունենալ, ասաց. «Բնականաբար, սա ամենախայտառակ արտառոց դեպքերից մեկն է, բայց կրկնում եմ՝ մենք առաջնագծում բազմաթիվ այլ խնդիրներ ենք արձանագրում, արձանագրում ենք ընդհանրապես Զինված ուժերի կառավարման, Զինված ուժերի միասնականության, Զինված ուժերը մեկ ընդհանուր համակարգով գործելու շուրջ եղած ուղղակի խայտառակ բացթողումներ, որոնց մասին պետք է նաև խոսվի, և այս առումով շատ կարևոր է պաշտպանության նախարարի ներկայությունը: Սա ընդդիմության կողմից շոու չէ, դրա համար նույնիսկ պատրաստ ենք փակ քննարկմանը, որպեսզի լինի առարկայական քննարկում: Ակնկալում ենք, որ կախաղան չենք բարձրացնելու, այլ մեր երկրի անվտանգության գլխավոր երաշխավորի՝ Զինված ուժերի հետ կապված խնդիրներ ենք քննարկելու»:Եթե Սուրեն Պապիկյանը հրաժարվի մասնակցել, ապա գուցե հաջորդ երեքշաբթի նախատեսված քննարկումը տեղի չունենա, որովհետև Գեղամ Մանուկյանի խոսքով, անիմաստ է խնդիրները բարձաձայնել և չհասկանալ դրանց լուծման ուղիները, հատկապես, որ այս պահին Զինված ուժերում բազմաթիվ հրատապ հարցեր կան, որոնք շատ կարճ ժամանակում պետք է լուծվեն։«Հակառակ դեպքում ամեն օր մենք դեմ առ դեմ հանդիպելու ենք ողբերգությունների, մեր երկրի ինքնիշխանության կորստի, ինքնիշխան տարածքների կորստի», - նկատեց պատգամավորը:44-օրյա պատերազմի հետո, ըստ Գեղամ Մանուկյանի, նոր ձևավորված հսկայական առաջնագիծը կարգի բերելու ուղղությամբ պետք է ամենօրյա աշխատանք կատարվեր, ինչը չի արվել, իշխանությունն ավելի շատ իր փիառի, քան խրամատը կամ զինվորի կացարանն ավելի ապահով դարձնելու մասին է մտածել։15 զինծառայողների ողբերգական մահն, ըստ Մանուկյանի, Զինված ուժերում առկա բացթողումների մասին է վկայում, որի համար պատասխանատու է ռազմաքաղաքական ղեկավարությունը. «Թե ինչու ՀՀ ԶՈՒ զինծառայողը պետք է ոչ թե կահավորված, անվտանգությամբ ապահովման բոլոր միջոցները ձեռնարկված զորանոցում տեղակայվի, այլ դրա փոխարեն տեղակայվի ինչ-որ հյուղակում: Հիմա ինչպես ասենք՝ Ջերմուկի առաջնագծում ստեղծված իրավիճակի պատասխանատուն միայն ստորին հրամանատարական կազմն է: Չասեմ, ուղղակի էդ հոխորտացող իշխանական պատգամավորներն այնտեղ եղել են, թե չէ, լացելով դուրս կգան»:Իշխանությունից հակադարձում են՝ մեծ աշխատանք է տարվում առաջնագծում:Պաշտպանության հանձնաժողովի իշխանական անդամ Վահագն Ալեքսանյանը վստահեցնում է՝ Գեղամ Մանուկյանն անձամբ է տեսել կատարված աշխատանքը. «Որ աշխատանք չի կատարվում, դա միանշանակ սուտ է, վատ ու զազրելի սուտ է որպես այդպիսին, որովհետև շատ մեծ աշխատանք է տարվում առաջնագծի թե կահավորման առումով, թե մնացած մյուս բոլոր հանգամանքների մասով, ամբողջ առաջնագծով մեկ որպես այդպիսին, նաև Ջերմուկի ուղղությամբ, այո: Ու հենց Գեղամ Մանուկյանն էլ առաջնագծում վերջերս է եղել ու տեսել է տարվող աշխատանքը որպես այդպիսին: Այն, որ տեղեր կլինեն, բնականաբար, որտեղ այդ աշխատանքը որոշակի թերացումներով տարված կլինի, դա բացառել չեմ կարող»:Հարցադրմանը՝ «հիմա հանրությունն ո՞ւմ հավատա, իրար հակասող այս մեկնաբանություններն ինչո՞վ բացատրել», Վահագն Ալեքսանյանը պատասխանեց. «Ֆիքսենք, ես չեմ ասում, որ ամբողջությամբ կահավորել ենք, ես ասում եմ, որ ահռելի աշխատանք է տարվում, ու ես ասում եմ, որ այդ աշխատանքը նաև շատ դժվարությամբ է տարվում, որովհետև մեր դիրքերն ուղիղ նշանառության տակ են, ու այդ աշխատանքը միշտ չի, որ հեշտ է տարվում: Շատ հաճախ դրանք դժվարամատչելի տեղերում են, ու այդ ամեն ինչը շատ դժվար է արվում, բայց ես միանշանակ պնդում եմ, որ այդ աշխատանքը տարվում է»:Մինչ ընդդիմադիր «Հայաստան» խմբակցությունը փորձում է հաջորդ շաբաթ մեկնարկող լիագումար նիստում քննարկել Զինված ուժերում առկա խնդիրները, իշխանական մեծամասնությունը այդ նույն ժամանակահատվածում պատրաստվում է քննարկել «Հայաստան» խմբակցության ղեկավար Սեյրան Օհանյանին և նույն խմբակցության պատգամավոր Արմեն Չարչյանին անձեռնմխելիությունից զրկելու հարցը:Գեղամ Մանուկյանն ասում է, թե ընդդիմության առաջարկած հրատապ քննարկումը կապ չունի իրենց գործընկերներին անձեռնմխելիությունից զրկելու հարցի հետ։ Փոխարենը ընդդիմադիր պատգամավորը պատահական չի համարում, որ Օհանյանին և Չարչյանին անձեռնմխելիությունից զրկելու մասին դատախազությունը միջնորդություն ներկայացրեց Ազատ գյուղում տեղի ունեցած զինվորների ողբերգական մահվան հաջորդ իսկ օրը՝ «այդ կերպ փորձելով հանրության ուշադրությունը շեղել» ահասարսուռ այդ դեքպից, սակայն, ըստ ընդդիմադիր պատգամավորի, հասարակությունն իշխանության այդ խայծն այս անգամ կուլ չտվեց։Հավելենք, որ Ազգային ժողովից փոխանցեցին, որ դեռևս պարզ չէ՝ պաշտպանության նախարար Սուրեն Պապիկյանը հաջորդ շաբաթ կայանալիք հրատապ քննարկմանը կհրավիրվի խորհրդարան, թե ոչ:   "
Քաղաքականություն,Հայաստանը Լեռնային Ղարաբաղում չունի զորք և չի տեղափոխել զենք և ականներ. Ռուբեն Ռուբինյան ," Միջազգային ճնշումը և ուշադրությունը Լաչինի միջանցքի փակ լինելու հարցի վրա մեծանում է, և պետք է շարունակենք մեծացնել ճնշումը, «Ազատության» հետ զրույցում ասաց խորհրդարանի փոխնախագահ («Քաղաքացիական պայմանագիր») Ռուբեն Ռուբինյանը։ Նա նաև արձագանքեց իշխանությանն ուղղված քննադատություններին, որ չեն գնում Ադրբեջանի հետ բանակցելու այս հարցի շուրջ։Ստորև հատված հարցազրույցից.«Ազատություն». -Չեք գնում, ուղիղ չեք բանակցում միջանցքը փակողների հետ, առաջին փաստարկը։Ռուբեն Ռուբինյան. - Ես համաձայն չեմ այդ փաստարկի հետ, որովհետև իրականում նոյեմբերի 9-ի հայտարարությունն այս մասով առնվազն շատ պարզ է, սևով սպիտակի վրա գրված է հետևյալը, որ ա) Լաչինի միջանցքը մնում է ռուս խաղաղապահ զորակազմի վերահսկողության ներքո, ընդ որում, ուշադրություն՝ եթե բուն Լեռնային Ղարաբաղում ռուս խաղաղապահ զորակազմը բառիս դասական իմաստով խաղաղապահությամբ է զբաղվում, այսինքն՝ երկու հակամարտող կողմերի միջև է կանգնած՝ Լեռնային Ղարաբաղի և Ադրբեջանի, ապա Լաչինի միջանցքում, որը ոչ միայն ճանապարհ է, այլև 5 կմ լայնությամբ տարածք է, իրականացնում է այդ տարածքի ուղիղ վերահսկում, և այդտեղ, ըստ նոյեմբերի 9-ի հայտարարության, ո՛չ Լեռնային Ղարաբաղը, ո՛չ ՀՀ-ն իրավազորություն կամ վերահսկողության որևէ ֆունկցիա չունեն Լաչինի միջանցքում։Երկրորդը՝ նախ Ադրբեջանը նույնպես Լաչինի միջանցքում, բնականաբար, որևէ իրավասություն չունի, բայց ունի մեկ պարտավորություն՝ երաշխավորել Լաչինի միջանցքով Հայաստանից Լեռնային Ղարաբաղ և Լեռնային Ղարաբաղից Հայաստան մարդկանց, մեքենաների և բեռների անվտանգ շարժը, այսինքն՝ այլ կերպ ասած՝ ոչ մի կերպով չանել գործողություններ, որոնք վտանգի կենթարկեն այդ ազատ տեղաշարժը։ Բնականաբար, Ադրբեջանը խախտել է այս կետը, և հիմա հարց է առաջանում՝ լավ, եթե սևով սպիտակին գրված է այն, ինչ պիտի լինի, այսինքն՝ պայմանավորվածությունն արդեն կա, և այն գրված է, բանակցել ինչի՞ շուրջ։ Նոյեմբերի 9-ի հայտարարությունն արդեն խախտված է, այդ խախտվածությունը պետք է վերականգնվի։«Ազատություն». - Այդ պայմանագիրը խախտված է, և այդ պայմանագրի տակ նաև Հայաստանի ստորագրությունն է դրված։ Այնպես չէ, որ այն մի կետի վրա տարածվում է, մյուսի վրա՝ ոչ։Ռուբեն Ռուբինյան. - Այո, բայց բանակցությունը ենթադրում է, որ կողմերը խոսում են այն փոխադարձ քայլերի մասին, որոնք կարող են իրականացվել այս կամ այն իրավիճակը ստանալու համար։ Մենք ունենք մի իրավիճակ, երբ նոյեմբերի 9-ի հայտարարությամբ արդեն դա բանակցված է, Լաչինի միջանցքի կարգավիճակը, գործունեության պարամետրերը ֆիքսված են և հաստատված են նոյեմբերի 9-ի հայտարարությամբ, այսինքն՝ օրինակ, ըստ այդ քննադատների՝ եթե սկսենք վերաբանակցել փաստացի նոյեմբերի 9-ի հայտարարությունը, որովհետև դա է նշանակում բանակցել այս իրավիճակի շուրջ, որտե՞ղ է երաշխիքը, որ նոր վերաբանակցվածը չի խախտվի երկու օր հետո։ Այսինքն՝ մենք նաև գործ ունենք Ադրբեջանի պայմանագրունակության հետ այստեղ։«Ազատություն». - Այսինքն՝ Դուք նկատի ունեք՝ մի անգամ բանակցելով Երևանն այդ շանտաժին ենթարկվելու է, և դա կարող է անընդհատ կրկնվել։Ռուբեն Ռուբինյան. - Ես հիմա դետալների մեջ չեմ մտնում, ես ասում եմ՝ այն, ինչի մասին պետք էր բանակցել, արդեն բանակցված է, և դրա արդյունքում է նոյեմբերի 9-ի հայտարարությունը ընդունվել, այսինքն՝ կա ֆիքսված փաստ չէ՞, որ նոյեմբերի 9-ի հայտարարությամբ Լաչինի միջանցքը ռուս խաղաղապահների վերահսկողության ներքո պետք է լինի, և այն պետք է լինի բաց։ Հիմա դա այդպես չէ։«Ազատություն». - Ադրբեջանն ասում է՝ այնտեղ գրված չէր, որ հայկական կողմը պիտի «զենք, ականներ տեղափոխի, եկեք միջոցներ ձեռնարկենք՝ դա կանխելու»։Ռուբեն Ռուբինյան. - Նախ՝ Հայաստանի Հանրապետությունը Լեռնային Ղարաբաղում չունի զորք և չի տեղափոխել զենք և ականներ, երկրորդը՝ նոյեմբերի 9-ի հայտարարության մեջ գրված էլ չէ, որ այդպիսի բան չի կարող լինել, այսինքն՝ եթե նույնիսկ ՀՀ-ն դա աներ, միևնույնն է՝ դրան անդրադարձ չկար նոյեմբերի 9-ի հայտարարության մեջ։ Եվ եթե խոսում ենք շրջափակման մասին, իսկ ի՞նչ, գազատարով զենք է տեղափոխվել, որ գազատարը վնասել են և չեն թողնում՝ գազ լինի Ղարաբաղում։   "
Քաղաքականություն,Դաշնակցությունն ահազանգում է՝ ԱԱԾ-ն արգելել է արտասահմանում բնակվող իրենց ևս մեկ կուսակցի մուտքը Հայաստան," Ընդդիմադիր Դաշնակցությունն ահազանգում է՝ Ազգային անվտանգության ծառայությունն (ԱԱԾ) արգելել է արտասահմանում բնակվող իրենց ևս մեկ կուսակցի մուտքը Հայաստան։«Էս քայլը ոստիկանական պետությանը բնորոշ քայլ է, էս քայլն արհեստական է, կեղծ է», - ասաց Ֆրանսիայի «ՀՅԴ Նոր Սերունդ» երիտասարդական միության Կենտրոնական վարչության ատենապետ Նժդեհ Գարագավորյանը:Գարագավորյանը փետրվարին պետք է մասնակցեր Սյունիքում կայանալիք ՀՅԴ երիտասարդական համաշխարհային համագումարին, երեկ, սակայն, իմացել է՝ Հայաստան ժամանել չի կարող։ Ասում է՝ չեն էլ պարզաբանել պատճառը, պնդում է՝ սա քաղաքական հետապնդում է:«Իրանք հիմնավորում են, որ ես անցանկալի անձ եմ Հայաստանի համար և նշված այդ տվյալի մեջ չկա որևէ բացահատիչ, կոնկրետ շոշափելի ինֆորմացիա», - նշեց Դաշնակցության անդամը:Գարագավորյանը վերջին տարվա ընթացքում Դաշնակցության ծրագրերով Հայաստանում եղել է 4 անգամ, նաև Արցախ է այցելել ու նախկինում այսպիսի խնդիր չի ունեցել. «Էս անգամ գալու էի մասնակցելու ՀՅԴ երիտասարդական գրասենյակի կազմակերպած համընդհանուր վեհաժողովին, եթե կարելի է այդպես բնորոշել, որտեղ ՀՅԴ երիտասարդական ցանցի ամեն մի երկրի ներկայացուցիչներ միանալու էին և ամրապնդելու էին համագործակցության ձևերը: Ու իսկապես որոշելու էինք և որդեգրելու էինք մեր ապագա անելիքները հատկապես շեշտը դնելով Արցախի և Հայաստանի անվտանգության հարցերի վրա»:Ազգային անվտանգության ծառայությունից չեն պարզաբանում դաշնակցականի մուտքն արգելելու որոշումը, միայն նշում են՝ դա անձնական տվյալ է և կարող է տրամադրվել միայն այդ անձին կամ լիազորվածին, եթե համապատասխան դիմում լինի։ Ամիսներ առաջ նման արգելքի էին բախվել նաև ՀՅԴ այլ անդամներ՝ ֆրանսաբնակ Մուրադ Փափազյանը, Նիդերլանդներից Մասիս Աբրահամյանն ու նրա դուստրը՝ Սյունե Աբրահամյանը։Եթե Հայաստանի իշխանությունների դեմ ցույցի մասնակցած հոր և դստեր մասին հայաստանյան իշխանությունները պարզաբանում չտարածեցին, ապա Մուրադ Փափազյանի դեպքում բացատրեցին, թե արգելքի պատճառը 2021 թվականի ամռանը Փարիզում վարչապետի ավտոշարասյան դեմ հարձակումն էր։ Ինքը՝ Փափազյանը «Ազատության» հետ զրույցում հերքել էր, թե որևէ կապ ունի այդ հարձակման հետ։Օտարերկրացիների մասին օրենքով արտասահմանցու մուտքը կարող է արգելվել Հայաստան, եթե այդ օտարերկրացին իրականացնում է այնպիսի գործունեություն կամ այնպիսի կազմակերպության անդամ է, որի նպատակն է վնասել Հայաստանի պետական անվտանգությունը, տապալել սահմանադրական կարգը, թուլացնել պաշտպանունակությունը, իրականացնել ահաբեկչական գործունեություն։Թե Գարագավորյանի ինչ արարքի համար կարող էր սահմանվել մուտքի արգելքը, առայժմ պարզ չէ, երիտասարդ դաշնակցականն ասում է՝ ենթադրություններ չունի։Գարագավորյանի մուտքի արգելքին կոշտ է արձագանքել Դաշնակցության արևմտյան եվրոպայի կենտրոնական կոմիտեն՝ ընդգծելով՝ իշխանությունները պատրանք չպետք է ունենան, որ նման «սին ու փոքրոգի իբրև թե ճնշամիջոցներով կարող են դաշնակցական երիտասարդության պայքարի ոգին կոտրել»։Հայաստանի իշխանություններն առայժմ դաշնակցության մեղադրանքներին չեն արձագանքել։    "
Քաղաքականություն,"ԵՄ առաքելության գալը Հայաստան չափազանց կարևոր է, Երևանը չպետք է իր քաղաքականությունը փոխի Մոսկվայի պատճառով․ Խարազյան"," Եվրամիության առաքելության գալը Հայաստան և դրա տեղակայումը Հայաստանում ծայրաստիճան կարևոր է, և Հայաստանը չպետք է իր քաղաքականությունը փոխի պարզապես, եթե Ռուսաստանի կողմից նման հայտարարություն է հնչում, «Ազատության» հետ զրույցում ասաց Միացյալ Նահանգներում Հայաստանի նախկին փոխդեսպան Արմեն Խարազյանը:Ընդգծելով, որ Եվրամիության հետ աշխատելն ու Եվրամիության առաքելությունը Հայաստան ուղարկելը Ռուսաստանի կողմից դիտվում է իբրև հանդուգն և Ռուսաստանի համար անակնկալ քայլ՝ Խարազյանը միևնույն ժամանակ շեշտեց՝ Հայաստանը պետք է շարունակի անել այն, ինչ անում է։«Սակայն մեկ պահ կա՝ ակնհայտորեն հայ-ռուսական անհամաձայնություն կա, դժգոհություն կա ռուսների մոտ Հայաստանի քայլերից, և էստեղ Հայաստանը պետք է կարողանա հասկանալ՝ կա՞ որևէ քայլ, որ ինքը կարող է անել, որպեսզի Ռուսաստանի հետ հարաբերությունների այսօրվա ընթացքը չունենա շարունակություն և որ Ռուսաստանի համար Հայաստանի քայլերն անակնկալ չլինեն», - ասաց փոխդեսպանը՝ շեշտելով․ - «Ըստ իս՝ կա։ Տարիներ շարունակ հայկական կողմը ռուսների հետ իր հարաբերություններում առաջնորդվելով ռուսներին չնեղացնելու, նրանց հաճոյանալու սկզբունքներով, սովորեցրել է Ռուսաստանին, որ Հայաստանն ինքնուրույն նման քայլեր ձեռնարկելու անընդունակ է, այսօր ռուսների համար սա անակնկալ է, որ Հայաստանը կարողանում է ինքնուրույն քայլեր անել։ Կարծում եմ, որ եթե կարողանա Հայաստանը հաղթահարել իր՝ Ռուսաստանի հետ առկա հարաբերություններում այս հոգեբանական անբարենպաստ շերտը, ապա Ռուսաստանի ռեակցիան ապագա քայլերին, որոնք թերևս չեն համապատասխանի իր շահերին, կամ իր շահերի մասին իր պատկերացումներին, չի լինի այսքան սուր»։Ըստ փոխդեսպանի՝ անհրաժեշտ է, որ Հայաստանը կարողանա Ռուսաստանի մոտ, ռուսական իր գործընկերների մոտ ձևավորի հարգալիր վերաբերմունք Հայաստանի նկատմամբ՝ հարգանք ներշնչի իր քայլերով։«Առաջին հերթին անհրաժեշտ է, որ Հայաստանը քաղաքական որոշում ընդունի՝ այլևս Ռուսաստանի հետ հարաբերություններում թույլ չտալու իրեն արտահայտություններ, որոնց հիմնական մոտիվացիան ռուսահաճությունն է, չպետք է նման խնդիր լինի։ Հայաստանի ղեկավարությունը Ռուսաստանի հետ շփումներում պետք է արտահայտի մեկ հետևողական քաղաքականություն, որը նույնպես պետք է հնչի ռուսների առջև, ինչպես պետք է հնչի եվրոպացիների կամ ամերիկացիների հետ հարաբերություններում։ Հայաստանը պետք է հետևողական լինի իր քաղաքականության մեջ», - եզրափակեց Արմեն Խարազյանը։Հունվարի վերջին ԵՄ խորհուրդը համաձայնություն տվեց Հայաստանի տարածքում քաղաքացիական առաքելության (EUMA) ստեղծմանը։ Մոսկվան կոշտ արձագանքեց Բրյուսելի այս որոշմանը՝ հայտարարելով՝ Եվրամիության ներկայացուցիչները կարող են «միայն աշխարհաքաղաքական դիմակայություն բերել տարածաշրջան և սրել առկա հակասությունները»։ «Ամեն գնով Հայաստանում տեղն ամրապնդելու, Ռուսաստանի միջնորդական ջանքերը մի կողմ մղելու Եվրամիության փորձերը կարող են վնաս հասցնել տարածաշրջանի խաղաղ զարգացմանը ձգտող հայերի և ադրբեջանցիների հիմնարար շահերին»,- ասված է Ռուսաստանի արտգործնախարարության հայտարարությունում։Արմեն Խարազյանի հետ հարցազրույցն ամբողջությամբ կարող եք դիտել ստորև։ Հարցազրույցը ձայնագրվել է Արմեն Խարազյանի մահից ժամեր առաջ։ Միացյալ Նահանգներում Հայաստանի նախկին փոխդեսպանը մահացել է հունվարի 27-ին, նախնական տվյալներով, սրտի կաթվածից։   "
Քաղաքականություն,Փաշինյանը հրդեհի մեղավոր է նշանակել. Արթուր Խաչատրյան," Մենք տեսնում ենք բանակում խաղաղ պայմաններում զոհերի թվի աճ, սա ընդհանուր անկազմակերպվածության դրսևորում է, «Ազատության» հետ զրույցում հայտարարեց «Հայաստան» խմբակցության պատգամավոր Արթուր Խաչատրյանը:Ներկայացնում ենք հատված հարցազրույցից.«Ազատություն». - Ձեզ բավարարո՞ւմ է քննության ընթացքը, այսօր հաղորդվեց, որ զորամասի թիկունքի պետն է ձերբակալվել:Խաչատրյան. - Իհարկե, չի բավարարում, հենց առաջին օրվանից չի բավարարում, որ Փաշինյանը կառավարության նիստում, աղետից ընդամենը մի քանի ժամ հետ արդեն վարկած է առաջ քաշում, արդեն մեղավորներ է նշանակում, կոնկրետ մեղավոր է նշանակում, չի բավարարում, որ առանց պատշաճ քննության ամբողջ երկրորդ բանակային կորպուսի ղեկավարությունն է գլխատվում, իսկ ամենակարևորը՝ չի բավարարում այն վիճակը, որը մենք ունենք բանակում, և այն վիճակը, որը մենք ունենք պետությունում: Վերջիվերջո՝ բարդակ, անկազմակերպ պետության մեջ չի կարող լինել կազմակերպված բանակ, դրա հետևանքները բազմաթիվ դրսևորումներ ունեն: Մենք տեսնում ենք բանակում խաղաղ պայմաններում զոհերի թվի աճ, ոչ կանոնադրական հարաբերությունների աճ, դժբախտ պատահարները ոչ բանակում՝ Սուրմալուն, հրդեհները, սրանք ընդհանուր անկազմակերպվածության, ընդհանուր բարդակի դրսևորումներ են:«Ազատություն». - Ձեր ժամանակ չէ՞ր լինում:Խաչատրյան. - Երբ մենք իշխանության մաս ենք եղել, կարելի է դնել և նայել վիճակագրությունը, համենայնդեպս 15 զինվոր, որոնք այրվեին իրենց կացարանում, խաղաղ պայմաններում երբեք չի եղել: Իհարկե, դեպքերը, ցավոք սրտի, եղել են և ամբողջ աշխարհում կան, բայց դուք նայեք դինամիկան: Երկրորդը՝ այդ ակնարկով ընդունեցիք, որ Նիկոլ Փաշինյանի հեղափոխությունը ձախողվել է, որովհետև եթե այդ դեպքերը կային մինչև իր գալը և կային իր գալուց հետո և իր ժամանակ, այդ դեպքում ինչո՞ւ ինքը հեղափոխություն արեց:«Ազատություն». - Պարոն Խաչատրյան, Դուք ասացիք՝ ուղղորդում է քննությանը, մեղավորներ է նշանակում, այսօր կառավարության նիստում վարչապետը հակադարձեց դրան, որ թող ստուգվեն բոլոր վարկածները, եթե իր ասածին կհակասի, բացարձակ խնդիր չի տեսնում այդտեղ:Խաչատրյան. - Հասկանում եք, չէ՞, կոնինգտուրան կառավարման համակարգի, եթե վարչապետն ասել է՝ կապիտանը բենզին էր լցնում, որպեսզի կրակը թեժացներ, դա սակրավոների մասին է խոսքը, այսինքն՝ սակրավոր կապիտանը այրվող կրակի վրա բենզին է լցնում, որ կրակը թեժացնի՞, ինչևէ, եթե Փաշինյանը արդեն ասել է՝ սա է հիմնական վարկածը, ապա այդ ամբողջ համակարգի համար շատ-շատ ջանք կպահանջվի, որպեսզի այլընտրանքային վարկած առաջ քաշեն:«Ազատություն». - Ստուգում են բոլոր առաջ քաշած վարկածները, այսօր դատախազն ասաց:Խաչատրյան. - Դե հասկանալի է, դրա համար մինչև ստուգելը ինքը պետք է բերանը փակի և ասի՝ գնում է քննություն, ի՞նչն է ստիպում, որ ինքը վեր կենա ասի՝ կապիտանը բենզին էր լցնում բաց կրակի վրա, ձեռքը կպավ, ինքը շպրտեց, հետո դրանից հետո ասում են՝ զինվորները պառկած են եղել իրենց մահճակալների վրա, այսինքն՝ խեղդամահ են եղել և ոչ թե այրվել են: Տարբեր վարկածներ կան: Իմ համար էլ բազմաթիվ հարցեր կան, որոնք թե՛ ներքին խնդիրներն են, այսինքն, ներքին անկազմակերպվածության հետևանքն է, թե՛ թշնամու գործողության վարկած կարող է լինի, որ էլի անկազմակերպվածության հետևանք կարող է լինել, որ թշնամին այդքան խորը մտել է տարածք: Բայց քանի դեռ չկա նորմալ վարկած, չկան մեղադրյալներ, չի կարող կառավարության ղեկավարը ի լուր աշխարհի վեր կենա և այդ կապիտանին դարձնի 15 մարդու զոհվելու մեղավոր, թեկուզ և ոչ դիտավորյալ:«Ազատություն». - Դուք էլ եք կարծո՞ւմ, որ պաշտպանության նախարարը պետք է հեռանար:Խաչատրյան. - Ես կարծում եմ, որ քաղաքական պատասխանատվություն պետ է կրեն և ոչ միայն պաշտպանության նախարարը, «Սուրմալու»-ում տեղի ունեցավ հրդեհ, տենց էլ չհասկացանք՝ հրդեհ է եղել, թե պայթյուն է տեղի ունեցել: Ես նույնիսկ չգիտեմ՝ ով պատասխանատվություն կրեց, բայց վստահ եմ, ոչ արտակարգ իրավիճակների նախարարը: Այո, նա էլ պետք է պատասխան տար, պաշտպանության նախարարն էլ պետք է պատասխան տար:«Ազատություն». - Նախարարը քաղաքականության մշակողն է, թուղթը ցույց են տալիս, մշակված է եղել:Խաչատրյան. - Չէ, նախարարը քաղաքականության մշակող չի, նախարարը ղեկավար է, փաստաթուղթ կարող է մշակել ցանկացած դրսից եկածը:«Ազատություն». - Պապաիկյանը անձամբ պետք է գնար զորամասերով ստուգե՞ր՝ բենզին են օգտագործում, թե՝ չէ:Խաչատրյան. - Վերադառնանք իմ առաջին ասածին, երբ բարդակ է, այդ բարդակն իջնում է ներքև բոլոր ստորաբաժանումներում:«Ազատություն». - Այս դեպքի հետևանքով ակտիվացան դիրքերը չկահավորելու մասին խոսակցությունները, այս առիթով ասում են՝ դա դիրք չէ, առաջնագիծ չէ, եկեք գնանք Ջերմուկ, օրինակ, տեսեք ինչքան գործ է արվել:Խաչատրյան. - Նաև Ջերմուկում իրենք կահավորված դիրքեր են զիջել, եթե ես չեմ սխալվում: Ջերմուկում միգուցե ինչ-որ բան է արվել, բայց ակնհայտ է, որ այստեղ դա արված չի եղել: Այն դիֆերամբները, որ իրենք երգում են, որ բանակում երբեք այսքան լավ վիճակ չի եղել, էդ տնակը տեսանք՝ ինչ տնակ է, տեսանք ինչ վիճակ է: Հարցազրույցն ամբողջությամբ կարող եք դիտել ստորև.   "
Քաղաքականություն,Դատախազությունը Արմեն Չարչյանի վերաբերյալ միջնորդագիր է ներկայացրել Ազգային ժողով," Գլխավոր դատախազությունը ցանկանում է մեղադրանք առաջադրել ընդդիմադիր «Հայաստան» խմբակցության ևս մեկ պատգամավորի, այս անգամ՝ Արմեն Չարչյանին։ Հրապարակված փաստաթղթի համաձայն՝ քրեական գործն առնչվում է Չարչյանի բժշկական գործունեությանը: Ինքը՝ պատգամավորն այսօր հրաժարվեց մեկնաբանություններից։«Նո քոմենթ, ես ոչ մի ինֆորմացիա չունեմ, ինձ որևէ մեկը որևէ բան չի ասել, դրա համար չեմ կարող ոչինչ ասել», - նշեց Չարչյանը: Անցած շաբաթ գլխավոր դատախազը նաև «Հայաստան» խմբակցության ղեկավար, պաշտպանության նախկին նախարար Սեյրան Օհանյանի վերաբերյալ էր նման միջնորդագիր ներկայացրել։Ազգային ժողովի կայքում հրապարակված միջնորդագրում նշվում է, որ Չարչյանը քրեական գործով, որպես փորձագետ, ընդգրկված է եղել Արթուր Սարգսյանի մեղադրանքների առնչությամբ նշանակված կրկնակի դատաբժշկական փորձաքննության հանձնաժողովի կազմում և 2017 թվականի փետրվարին ստորագրել է փորձաքննության ակնհայտ կեղծ եզրակացությունը: Թեև գերատեսչությունը չի հստակեցնում՝ ո՞վ է Արթուր Սարգսյանը, փաստաթղթի նկարագրություններից պարզ է դառնում, որ խոսքը «Սասնա ծռեր» զինված խմբին օժանդակելու մեջ մեղադրվող Արթուր Սարգսյանի՝ «Հաց բերողի» մասին է։ Սարգսյանը մահացել է 2017 թվականի մարտին՝ շուրջ մեկամսյա կալանքից հետո։«ՀՀ ԳԱԱ «Փորձաքննությունների ազգային բյուրո» ՊՈԱԿ-ում կրկնակի հանձնաժողովային փորձաքննության ընթացքում ներկայացված փաստաթղթերի և մյուս նյութերի տվյալներով հնարավոր էր որոշել Արթուր Սարգսյանի մոտ եղած «Բեխտերև» հիվանդության պրոգրեսիվ և ծանր ընթացքը», - ասված է միջնորդագրում։Շեշտվում է, որ հիվանդության նման ընթացքը դասվում է պատիժը կրելուն խոչընդոտող ծանր հիվանդությունների շարքին։Մինչդեռ, ըստ դատախազության, նախաքննության ընթացքում Արմեն Չարչյանը ցուցմունք է տվել այն մասին, որ Արթուր Սարգսյանի վերաբերյալ ներկայացված բժշկական փաստաթղթերի ուսումնասիրությունից հնարավոր չի եղել գալ եզրահանգման, որ «Հաց բերողի» մոտ առկա «Բեխտերևի» հիվանդությունը չի ունեցել ծանր պրոգրեսիվ ընթացք։«Ցանկացած անձի կարող են մեղադրանք ներկայացնել, ցանկացած հերյուրանք կարող են տարածել», - նշեց «Հայաստան» խմբակցությունից Արծվիկ Մինասյանը:«Հայաստան» խմբակցությունից Չարչյանի նկատմամբ սկսված գործընթացը քաղաքական հետապնդում են համարում։ Խմբակցության քարտուղար Արծվիկ Մինասյանի համոզմամբ՝ իշխանությունը հասարակության ուշադրությունը կարևոր հարցերից շեղելու նպատակով է նման քայլի գնում. - «Ինչո՞ւ, օրինակ, նույն Սեյրան Օհանյանի վերաբերյալ այդքան բազմաթիվ քրեական գործերի շրջանակներում կասկածների առկայության ժամանակ..... հանկարծ հիմա այդ հայտնի ողբերգության դեպքից հետո և Լաչինի միջանցքի այս ծանր պայմանների ժամանակ որոշվեց դա ուղարկել, նույնը վերաբերում է Արմեն Չարչյանին: Արմեն Չարչյանը, որ առաջին պատերազմի ժամանակ առաջին գծում եղել է այն բժիշկներից, որոնք կարողացել են հայրենիքի համար մարտնչող անձանց կյանքը փրկել»:Չարչյանի միջնորդագիրը միայն մեկ դրվագով է, իսկ «Հայաստան» խմբակցության ղեկավար Սեյրան Օհանյանինը՝ երեք։ Մի գործով, ըստ դատախազության, փաստեր ունեն, որ Օհանյանը, օգտագործելով պաշտոնեական դիրքը, առանձնապես խոշոր չափերով վատնում է կատարել։ Մյուս երկու գործերով, որ նախկին նախարարը վատնելու եղանակով առանձնապես խոշոր չափերի գույք է հափշտակել։ Օհանյանը ևս սա քաղաքական հետապնդում է որակել ու պատահական չի համարել ընտրված ժամանակը։ Ե՛վ Օհանյանի, և՛ Չարչյանի հարցը կքննարկվի փետրվարի 7-ին մեկնարկող հերթական նիստի ընթացքում։ Դատախազությունը պատգամավորներին մեղադրանք առաջադրելու հնարավորություն կստանա, եթե քվեարկությանը մասնակցի առնվազն 54 պատգամավոր ու նրանցից 28-ը կողմ լինի։ Իր դիրքորոշումը չբացահայտող իշխող «Քաղաքացիական պայմանագիրը» 71 պատգամավոր ունի:   "
Քաղաքականություն,"Քաղաքագետը չի տեսնում միջազգային որևէ հարթակ, որը կունենա բավականաչափ կշիռ՝ տարածաշրջանում խաղաղապահներ տեղակայելու համար"," «Միջազգային որևէ հարթակ, որը որ անկախ Ադրբեջանի կամքից կունենա մանդատ կամ կշիռ բավականաչափ՝ տարածաշրջանում խաղաղապահ կոնտինգենտ բացազատելու համար, ես չեմ տեսնում», - «Ազատության» հետ զրույցում ասաց քաղաքական վերլուծաբան Արեգ Քոչինյանը։Եվրոպական խորհրդարանն անցած շաբաթ բանաձև ընդունեց, որով Ադրբեջանին կոչ արեց անհապաղ բացել Արցախը Հայաստանի հետ կապող միակ ճանապարհը և կանխել մարդասիրական աղետը: Բանաձևով եվրոպացի պատգամավորները նաև դատապարտեցին ռուս խաղաղապահների անգործությունը, ՄԱԿ-ին կամ ԵԱՀԿ-ին կոչ արեցին փաստահավաք առաքելություն գործուղել Լաչինի միջանցք և հորդորեցին կողմերին Հելսինկյան եզրափակիչ ակտի սկզբունքների հիման վրա վերսկսել խաղաղության բանակցությունները:Ընդգծելով, որ ԵԱՀԿ-ում որոշումները կայացվում են կոնսենսուսային, այսինքն՝ բոլորը կողմ ձևաչափով՝ Քոչինյանը նկատեց՝ ԵԱՀԿ անդամ առնվազն երեք երկիր դեմ են լինելու այդ որոշմանը՝ Ադրբեջանը, Թուրքիան, Ռուսաստանը։«Ես կարծում եմ, որ ավելի տեղին կլիներ խոսել Միավորված ազգերի կազմակերպության անվտանգության խորհրդի մանդատի մասին, բայց այստեղ էլ, ցավոք սրտի, խնդիր կա, այստեղ էլ կա Ռուսաստանի խնդիրը, որը որ ՄԱԿ-ի ԱԽ մշտական անդամ է և ցանկացած պարագայում կարող է կիրառել վետո», - ասաց քաղաքական վերլուծաբանը՝ շարունակելով․ - «Տարբերակը մնում է այն, որ հավաքական Արևմուտքը կարողանա բավականաչափ ճնշում գործադրել Ադրբեջանի վրա, որպեսզի Ադրբեջանը համաձայնվի որոշակի կոմպրոմիսային տարբերակի այդ խաղաղարար կամ որևէ այլ կոնտինգենտի, որովհետև պարտադիր չէ, որ դա կոչվի խաղաղարար կոնտինգենտ, որևէ կոնտինգենտի ներկայության, ինչը, ըստ էության, վաշինգտոնյան բանակցային գործընթացի մեջ, ինչպես դա մի անգամ, եթե ես չեմ սխալվում, անվտանգության խորհրդի քարտուղարը հայտարարեց, միջազգային մեխանիզմ՝ Ղարաբաղի հայերի անվտանգության և իրավունքների երաշխավորելու միջազգային մեխանիզմի հնարավոր տարբերակներից մեկը կարող է լինել»։Հարցազրույցն ամբողջությամբ կարող եք դիտել ստորև․  "
Քաղաքականություն,Գլխավոր դատախազը Սեյրան Օհանյանի վերաբերյալ երեք միջնորդագիր է ներկայացրել ԱԺ ," Նորընտիր գլխավոր դատախազը կարծում է՝ Ազգային ժողովի ընդդիմադիր «Հայաստան» խմբակցության ղեկավարը պետք է զրկվի պատգամավորական անձեռնմխելիությունից։ Աննա Վարդապետյանը Սեյրան Օհանյանին մեղադրյալ ներգրավելու համաձայնություն տալու միանգամից երեք միջնորդագրեր է այսօր ներկայացրել ԱԺ։Խորհրդարանի կայքում միայն երկուսն են հրապարակվել, դրանք վերաբերում են Օհանյանի՝ պաշտպանության նախարար եղած տարիներին։ Նա ռազմական գերատեսչությունը 8 տարի՝ 2008-2016 թվականներին է ղեկավարել։Մի գործով, ըստ դատախազության, փաստեր ունեն, որ Օհանյանը, օգտագործելով պաշտոնեական դիրքը, առանձնապես խոշոր չափերով վատնում է կատարել։ Մյուս երկու գործերով, որ նախկին նախարարը վատնելու եղանակով առանձնապես խոշոր չափերի գույք է հափշտակել։Օհանյանը տեղի ունեցողը քաղաքական հետապնդում է որակում, պատահական չի համարում ընտրված ժամկետը:«Այս իշխանությունները փոխանակ զբաղվեն Արցախով, անվտանգությամբ, հատկապես երբ երեկ շատ վատ, ցավալի դեպք էր տեղի ունեցել Հայաստանի Հանրապետությունում, հրդեհի զոհ են դարձել 15 հոգի, այս ամենից շեղելու համար է: Ես որևիցե մի մտավախություն չունեմ», - ասաց Սեյրան Օհանյանը:Ինքն ու խմբակցությունը կմասնակցե՞ն քննարկումներին, ասաց՝ նյութերին ծանոթանալուց հետո կորոշեն։ԱԺ ուղարկված դատախազության միջնորդագրերից միայն երկուսն է հրապարակվել, մոտ 80 էջ են, երրորդն, Ազգային ժողովից ասացին, գաղտնի է։ Երկուսում երկար նկարագրված է Օհանյանի մասնակցությունը ենթադրյալ չարաշահումներին։ Դրվագներից մեկում, օրինակ, նշվում է, որ նրա անփութության հետևանքով Պաշտպանության նախարարությունը զրկվել է մոտ 7.5 միլիոն դրամից, երբ շուկայականից էժան գնով զորամասերի տարածքն ուրիշի անունով, բայց փաստացի օտարվել է Գլխավոր շտաբի նախկին պետ, Մարտի 1-ի գործով անցած Յուրի Խաչատուրովի զինվորական որդուն՝ 2021 թվականին 3-րդ բանակային կորպուսի հրամանատարի պաշտոնից ազատված Գրիգորի Խաչատուրովին։Ինքը՝ Խաչատուրովը հերքել է, թե գույքի տերն ինքն է, բայց ընդունել, որ գրավադրել է։ Սեյրան Օհանյանն, ըստ Դատախազության, հրաժարվել է ցուցմունք տալուց, նաև դիրքորոշում չի հայտնել վաղեմության հիմքով գործը կարճելու վերաբերյալ։ Ծավալուն միջնորդություններում տարբեր ընկերությունների ու մարդկանց անուններ են հիշատակված, այդ թվում՝ նախկին նախագահ Սերժ Սարգսյանինը։«Որպես վկա երբ ես մասնակցել եմ տարբեր հարցաքննությունների, որևիցե տեղեկություն չեմ ստացել, որ կարող է նման վարույթ սկսվել իմ նկատմամբ», - նշեց Օհանյանը:Իշխանականները, որոնք նաև իրենց քվեարկությամբ պետք է համաձայնություն տան կամ չտան ընդդիմադիր պատգամավորին անձեռնմխելիությունից զրկելուն, այսօր հիմնականում հրաժարվում էին խոսել Դատախազության քայլի և իրենց դիրքորոշման մասին։ Բացառություն էր «Քաղաքացիական պայմանագրի» պատգամավոր Վիգեն Խաչատրյանը։ Ասաց՝ որոշում չունեն՝ խմբակցությունը ինչպես է քվեարկելու:«Ենթադրում եմ՝ կքննարկվի խորությամբ խմբակցությունում, ինչ որոշում կընդունվի ես հիմա չեմ կարող ասել, իհարկե», - նշեց Խաչատրյանը:Դատախազությունն Ազգային ժողով չի ներկայացրել Օհանյանին ազատությունից զրկելու՝ կալանավորելու համաձայնություն տալու միջնորդագիր։ Արդյոք պատրաստվում են, գլխավոր դատախազի խորհրդական Լուսինե Մարտիրոսյանն ասաց՝ այս պահին առկա միջնորդագրերի վերաբերյալ ամբողջական տեղեկությունն արդեն հրապարակել են, այլ տեղեկություն չունի։Պաշտպանության նախկին նախարարին վերաբերող միջնորդագրերը քննարկվելու են փետրվարի 7-ին մեկնարկող հերթական նիստի ընթացքում։ Եթե Սեյրան Օհանյանը որոշի չմասնակցել, մեկ է՝ հարցն առանց նրա էլ կքննարկվի։ Որոշումը կայացվելու է գաղտնի քվեարկությամբ։ Դրա համար քվեարկությանը պետք է մասնակցած լինի առնվազն 54 պատգամավոր, 28 էլ կողմ եղավ, Օհանյանը կզրկվի անձեռնմխելիությունից, Դատախազությունն էլ նրան մեղադրանքներ առաջադրելու հնարավորություն կստանա։ Իշխող «Քաղաքացիական պայմանագիրը» 71 պատգամավոր ունի:Սեյրան Օհանյանը մեկ՝ «Ձորահէկ»-ի վաճառքի գործով արդեն մեղադրյալ է։ Այս պահին «Հայաստան» խմբակցությունից մեղադրյալ է ևս երկու պատգամավոր։      "
Քաղաքականություն,Արդյոք հրաժարական կներկայացնի Սուրեն Պապիկյանը. իշխանությունը հարցն այս պահին տեղին չի համարում," Արդյոք իշխանությունը քաղաքական պատասխանատվություն կստանձնի 15 զինծառայողների ողբերգական մահվան համար և արդյոք հրաժարական կներկայացնի՞ պաշտպանության նախարար Սուրեն Պապիկյանը։ Իշխանությունը հարցն այս պահին տեղին չի համարում։Իշխող «Քաղաքացիական պայմանագիր» խմբակցության քարտուղար Արթուր Հովհաննիսյանի համոզմամբ՝ քաղաքական պատասխանատվության մասին կխոսեն, երբ պարզվեն դեպքի մանրամասները։Այսօր մի խումբ բարձրաստիճան զինվորականներ պաշտոնանկ արվեցին, այս մասին կառավարության նիստում հայտարարվեց, բայց նախարար Սուրեն Պապիկյանի հրաժարականը քննարկման առարկա չդարձավ:«Հիմա ողբերգական դեպք է տեղի ունեցել, և ես կարծում եմ՝ էս հարցն էս պահին տեղին չի, քանի դեռ հանգամանքները պարզված չեն: Պաշտպանության նախարարը, որը՝ այո, քաղաքական պատասխանատուն է, և մենք բոլորս՝ իշխանությունն է քաղաքական պատասխանատուն յուրաքանչյուր տեղի ունեցած իրավիճակի մասին մեր երկրում, բայց դա չի նշանակում, որ մենք պետք է միանգամից փորձենք գտնել քավության նոխազների և փորձենք ամեն ինչ փաթաթել մեկ մարդու վզին», - ասաց Հովհաննիսյանը:Մինչդեռ պաշտպանության նախարարի պաշտոնը շուրջ 8 տարի զբաղեցրած Սեյրան Օհանյանն, ով այսօր ղեկավարում է խորհրդարանի ընդդիմադիր ամենամեծ «Հայաստան» խմբակցությունը, համոզված է՝ տեղի ունեցած ողբերգությունից հետո քաղաքական պատասխանատվության պահանջ կա, բայց այսօրվա իշխող թիմի հրաժարականի պատճառները այնքան շատ են, որ նրանք վաղուց պետք է հրաժարական տված լինեին՝ դեռ 2020-ի 44-օրյա պատերազմից հետո։«Իրենք ամբողջ թիմով պետք է հրաժարական տված լինեին շուտվանից և՛ երեկ, և՛ այսօր, և՛ նաև վաղը», - ասաց Օհանյանը:«Ազատության» հարցին՝ «եթե այս իրավիճակում Դուք լինեիք, կտայի՞ք հրաժարական», Սեյրան Օհանյանը պատասխանեց. «Ես լինեի այս իրավիճակում, պատերազմից հետո հրաժարական կտայի և այսօր էլ այդ քայլին կգնայի»:Պաշտպանության նախկին նախարարն ասում է, որ պետք է պարզվեն ողբերգական դեպքի բոլոր մանրամասները՝ ինչպե՞ս կարող էր հրդեհից 15 զինծառայող զոհվել, ինչո՞ւ նրանց չի հաջողվել լքել կացարանը, եղե՞լ է արդյոք օրապահ, եղե՞լ են մարդիկ, ովքեր հետևել են վառարանին։ Սեյրանի Օհանյանն ասում է, որ վառարանը վառելու հատուկ ընթացակարգ կա, և հարց է՝ արդյոք այն պահպանվել է։«Հսկողությունը պետք է իրականացվեր, ամենակարևորը, գոյություն ունի յուրաքանչյուր գործունեության, նաև վառարանի վառելու և՛ ժամեր, և՛ մոտեցման ձեևեր, մեթոդներ, ինստրուկցիա գոյություն ունի, արդյոք դա պահպանվել է: Բենզին սովորաբար չի կիրառվում, թույլատրված չէ», - ընդգծեց նա:Ընդդիմադիր «Պատիվ ունեմ» խմբակցության ղեկավար Հայկ Մամիջանյանի համոզմամբ՝ ոչ միայն այս դեպքին, այլ սրանից առաջ տեղի ունեցած բազմաթիվ ձախողումների համար այս իշխանությունն արդեն պետք է հրաժարական տված լիներ։ Հետևաբար հարցի պատասխանը պետք է ժողովուրդը տա՝ արդյոք 15 զինծառայողի մահվան համար իշխանությունը պետք է քաղաքական պատասխանատվություն կրի։«Այս դեպքին չպետք է հետևի պաշտպանության նախարարի հրաժարականը, ես վերջին մի տարում կարող եմ մի 15 դեպք ասել, որ վարչապետն էլ, պաշտպանության նախարարն էլ, էս դիլետանտների ողջ խմբակն էլ պիտի հրաժարական տար: Էդ ինչի՞ համար են պատասխանատվություն կրել մինչև էսօր, քովիդի հազարավոր մահերը, պատերազմի ժամանակ մահերը, սեպտեմբերյան պատերազմի, առնվազն ագրեսիայի ժամանակ զոհերը, որի՞ համար են իրենք պատասխանատվություն կրել: Ես չեմ կարող պատասխանել այդ հարցին, հարցին հայ ժողովուրդը պետք է պատասխանի ու պատասխանելու է շատ կոշտ ու շատ լսելի», - ասաց Մամիջանյանը:Խորհրդարանական ընդդիմությունն ու իշխանությունն այսօր ճեպազրույցները սկսեցին մեկ րոպե լռությամբ՝ հարգելով զոհված 15 զինծառայողների հիշատակը։   "
Քաղաքականություն,"Միրզոյանը մարտին կմեկնի Թուրքիա, քաղաքական մեկնաբանը ֆորումից մեծ ակնկալիքներ չունի"," Արտաքին գործերի նախարար Արարատ Միրզոյանը մարտին կմեկնի Թուրքիա՝ մասնակցելու Անթալիայի դիվանագիտական ֆորումին։ Ազգային ժողովում, Կառավարության հետ հարցուպատասխանի ժամանակ, Միրզոյանը ենթադրեց՝ թերևս Թուրքիայում հանդիպում-քննարկում կլինի հայ-թուրքական հարաբերությունների նոր փուլի շուրջ, անուններ, սակայն, չնշեց։«Ես կարծում եմ՝ սա շատ կարևոր է նաև երկխոսությունը շարունակելու, զարգացնելու և ավելի կոնկրետ առարկայական արդյունքների հանգեցնելու համար», - ասաց Միրզոյանը։Անթալիայի դիվանագիտական ֆորումից մեծ ակնկալիքներ չունի քաղաքական մեկնաբան, նախորդ տարի այդ ֆորումին մասնակցած Ռիչարդ Կիրակոսյանը։ Նա թվարկում է՝ առնվազն երկու պատճառ։«Առաջինը՝ Ադրբեջանը պարտադրել է անարդար և արհեսատական նախապայման, ինչը ենթադրում է, որ Հայաստանը պետք է ստորագրի հայ-ադրբեջանական խաղաղության պայմանագիրը՝ նախքան հայ-թուրքական հարաբերությունների բարեկարգումը։ Երկրորդ՝ ցավոտ մտահոգությունն այն է, որ Թուրքիան հայտարարեց վաղաժամ՝ մայիսին նախատեսված ընտրությունների մասին, ինչը նշանակում է ներքին հարցեր ունի։ Ուստի՝ ես կասկածի տակ եմ դնում Թուրքիայի անկեղծությունը, մեծ սպասելիքներ չունեմ, հատկապես, որ ինքս ներկա եմ եղել նախորդ տարի Անթալիայում տեղի ունեցած հանդիպումներին», - ասաց Կիրակոսյանը։Ի տարբերություն քաղաքական վերլուծաբանի, Հայաստանի արտաքին քաղաքական գերատեսչության ղեկավարն ավելի լավատես էր։ Հիշեցնելով, որ տարեսկզբին Թուրքիան վերացրեց ուղիղ օդային բեռնափոխադրումների արգելքը Հայաստանի հետ՝ արտգործնախարարը հույս հայտեց, որ այլ բնագավառներում ևս առաջընթաց կգրանցվի։ Այդուհանդերձ Միրզոյանն անպատասխան թողեց հարցը՝ ե՞րբ կբացվեն երրորդ երկրների քաղաքացիների համար սահմանները, ինչը ևս բանակցություններին համաձայնեցվել էր։Ըստ արտգործնախարարի՝ առաջիկայում նախատեսված չէ կողմերի հատուկ ներկայացուցիչներ Ռուբեն Ռուբինյանի ու Սերդար Քըլըչի նոր հանդիպումը։ Վերջին՝ 4-րդ հանդիպումը տեղի էր ունեցել անցած տարի հուլիսին՝ Վիեննայում։«Էքսպերտային մակարդակում ավելի գործնական քննարկումներ են եղել, հանդիպումներ են եղել և, կրկնում եմ, քայլը դրական է, սպասում ենք մյուս թեմաների մարմնականացմանը», - ասաց Միրզոյանը։Հայ-թուրքական կարգավորմանը հետևող Կիրակոսյանն ասում է՝ դեկտեմբերի վերջին, այդուհանդերձ, նախատեսված էր Ռուբինյան-Քըլըչ հանդիպումը, որը հետաձգվեց նաև Ադրբեջանի կողմից Լաչինի միջանցքը փակելու պատճառով։Կիրակոսյանը վստահ է՝ այս հարաբերությունների հետագա զարգացման պատասխանատվության բեռը Թուրքիայի վրա է։ "
Քաղաքականություն,"Արարատ Միրզոյանը կմեկնի Թուրքիա  
"," ԵԱՀԿ-ի փակ նիստում արտաքին գործերի նախարար Արարատ Միրզոյանը տպավորություն է ստացել, որ միջազգային հանրությունը հստակ պատկերացում ունի՝ ինչ է կատարվում Լաչինի միջանցքում, որ կողմն է խախտել պարտավորությունը, և որը չի կատարում իր պարտականությունը։ Միրզոյանն այս մասին հայտարարեց այսօր խորհրդարանում կառավարության հետ հարցուպատասխանին։

«Քննարկումն ընթացել է փակ ռեժիմով, և ինձ իրավունք չեմ վերապահի առանձին մանրամասներ բացահայտել, բայց կարող եմ կիսվել, կարծում եմ, ընդհանուր տպավորությամբ: Իմ ելույթին հաջորդեցին բազմաթիվ ելույթներ, և այդ ելույթներից ակնհայտ էր առնվազն, որ միջազգային հանրությունը բավականին հստակ պատկերացում ունի Լաչինի միջանցքում տեղի ունեցողի վերաբերյալ», - նշեց նա:
Միրզոյանը վստահ է՝ միջազգային հանրության արձագանքն արդյունք կտա։ Թե ինչ արդյունք է ակնկալում, չասաց։ Արդյոք այդ երկրների հայտարարությունները կնպաստե՞ն, որ Ադրբեջանը բացի Արցախը աշխարհին կապող միակ ճանապարհը, որ Արցախում հումանիտար ճգնաժամ է ստեղծել, ասաց. «Հստակ գիտակցում կա և ոչ միայն ԵԱՀԿ-ում, և դուք դա կարող եք տեսնել նաև առանձին երկրների արտաքին գերատեսչությունների, ինչպես նաև խորհրդարանների հրապարակային դիրքորոշումներից, և կարծում եմ, որ այս միջազգային դիրքորոշումը վաղ թե ուշ շատ կոնկրետ արդյունքների է հանգեցնելու»:Միջազգային հանրության արձագանքից տպավորված է նաև վարչապետ Փաշինյանը։

«Միջազգային մեր շփումները ցույց են տալիս, որ միջազգային հանրության ընկալումը այս իրավիճակի նկատմամբ ավելանում է, մեծանում է», - նշեց նա։

Ադրբեջանի ռազմատենչ հայտարարությունները սադրիչ են ու էսկալացիա ստեղծելու նպատակ ունեն, հայտարարեց Նիկոլ Փաշինյանը՝ միաժամանակ շեշտելով, թե պատրաստ է Պրահայի պայմանավորվածությունների հիման վրա ստորագրել խաղաղության պայմանագիր։

«Մենք, ըստ էության, շատ հստակ ենք հայտարարում, որ Պրահայի պայմանավորվածությունների հիման վրա մենք պատրաստ ենք գնալ խաղաղության պայմանագրի ստորագրման, և այդ հայտարարությունները, ըստ էության, հակասում են առաջին հերթին ձեռք բերված պայմանավորվածություններին»:Վարչապետն օրեր առաջ էլ իր ասուլիսում հայտարարում էր, թե պատրաստ է Ռուսաստանի առաջարկների հիման վրա ստորագրել փաստաթուղթ, որից հետո Մոսկվայից քննադատեցին, թե Փաշինյանի դիրքորոշումները նույն հարցի վերաբերյալ հակասական են։ Նաև քննադատել էին, որ Միրզոյանը չէր մեկնել Մոսկվա՝ հանդիպելու ադրբեջանցի պաշտոնակցին։ Միրզոյանն ասաց՝ այնտեղ պետք է քննարկվեր նաև խաղաղության նախագիծը, բայց Բաքուն Երևանի խմբագրած տարբերակին մեկ ամիս է չի արձագանքում։

«Թյուր են այն պատկերացումները, որ հայկական կողմը դադարեցրել է, արգելակում է կամ ոչ կառուցողական է խաղաղության այս գործընթացում և, մասնավորապես, խաղաղության պայմանագրի տեքստի շուրջ աշխատանքների գործընթացում: Կրկնում եմ՝ մենք մեր առաջարկներն ուղարկել ենք, և ահա ադրբեջանական կողմի պատասխանը պիտի լինի, որը մինչ այս պահը չկա», - նշեց արտգործնախարարը:Դեկտեմբերին իր ռուս և ադրբեջանցի գործընկերների հետ մոսկովյան հանդիպմանը չմեկնած Միրզոյանը պատրաստվում է գնալ Թուրքիա՝ մասնակցելու Անթալիայի դիվանագիտական ֆորումին. «Ինչպես և անցած տարի Թուրքիայի արտգործնախարարությունից հրավեր եմ ստացել՝ մասնակցելու Անթալիայի դիվանագիտական ֆորումին և ըստ ամենայնի կմասնակցեմ այդ ֆորումին, որտեղ ենթադրաբար նաև կլինի հանդիպում և քննարկում»:Թուրքիայում բարձրաստիճան պաշտոնյաների մակարդակով հանդիպում սպասվո՞ւմ է։«Երկու հատուկ ներկայացուցիչների հանդիպում այս պահին առայժմ նախատեսված չէ, այսինքն՝ պայմանավորվածություն դեռևս չկա», - նշեց նա:Բայց նախարարը վստահ է, որ իր մեկնելը շատ կարևոր է երկխոսությունը շարունակելու և առարկայական արդյունքների հասնելու համար։ Միրզոյանը անցած տարի էլ մասնակցեց Անթալիայի դիվանագիտական ֆորումին։Կառավարության հետ հարցուպատասխանը դարձյալ բոյկոտել էին ընդդիմադիր խմբակցությունները։ Կառավարությանը հարցեր ուղղում էին միայն իշխանական պատգամավորները։   "
Քաղաքականություն,Հրաժարականի և արտահերթ ընտրությունների հարցը օրակարգ բերելը «բլեֆ» էր ," Շրջափակման պայմաններում Արցախը ցնցումների տանելը ճիշտ չէ, և Արայիկ Հարությունյանը որոշել է այս պահին փոփոխությունների չգնալ, «Ազատությանը» հայտնեց ընդդիմադիր «Արդարություն» խմբակցության ղեկավար Դավիթ Գալստյանը, ով երեկ մասնակցել է Արցախի նախագահի ու խորհրդարանականների հանդիպմանը։Հարությունյանն իր հրաժարականի և արտահերթ ընտրություններ անցկացնելու մասին տարածվող լուրերից հետո երեկ խորհրդարանականներին վստահեցրել էր, թե շրջափակման ճգնաժամի հաղթահարումից հետո հնարավոր կլինի անդրադառնալ ներքաղաքական խնդիրների լուծմանը։«Քանի որ այս բլոկադայի իրավիճակում մեր հնարավորությունները շատ մեծ չեն, և այսօր ցնցումների տանել կամ հերթական անգամ նոր կառավարություն ձևավորած նորից ինչ-որ ցնցումների տանել, ապա դա մենք կհամարենք, որ մարդիկ ուղղակի չեն ուզում, որ այս երկիրն այս իրավիճակից դուրս բերեն: Դրան համար որոշում է կայացվել հիմա Արայիկի կողմից՝ մինչև բլոկադայի ավարտվելը ոչ մի փոփոխություն դեռ չկա: Ընդհանուր է խոսվել, ինձ թվում է, նաև Ռուբեն Վարդանյանի մասով», - ասաց Գալստյանը:Մինչ Արցախի իշխանական պատգամավորները լռում են, ընդդիմադիր Դավիթ Գալստյանն ասում է, որ Արցախի իշխանությունն իրականում չի ցանկանում արտահերթ ընտրություններ, քանի որ հասկանում են՝ չեն կարողանալու խորհրդարանում կրկին մեծամասնություն կազմել և վերարտադրվել։Եթե իշխանությունն արտահերթ ընտրություններ չի ցանկանում և դրա հնարավորությունն էլ այս պահին չկա, ինչո՞ւ էր այդ դեպքում ընդհանրապես օրակարգ բերվել Արայիկ Հարությունյանի հրաժարականի և արտահերթ ընտրություններ անցկացնելու հարցը։ Դավիթ Գալստյանի համոզմամբ, այդ ամենն ուղղակի բլեֆ էր, գուցե ցույց տալու համար, որ Հարությունյանը կառչած չէ իշխանությունից։«Ազատության» հարցին՝ իր կարծիքով, եթե վաղը ընտրություններ լինեն, ժողովուրդը իսկապես նրանց ձայն չի՞ տա, պատգամավորը պատասխանեց. «Այո, ես համոզված եմ, որ ժողովուրդը տեսել է, երբ որ 20 թվականին մարդկանց մոլորեցնում էին, սուտ խոստումներ էին տալիս, և ընդդիմությունը ամեն հանդիպման ժամանակ ասում էր, որ եթե Արցախում ընտրվի Նիկոլ Փաշինյանի սրտի թեկնածուն, լինելու է պատերազմ և տանելու են համատեղ բնակեցման, այսօր դրա հետ առնչվում ենք»:Հարցին՝ «կարծում եք՝ նրանց վերընտրվելու հնարավորությունը քի՞չ է», Գալստյանն արձագանքեց. «Ես համոզված եմ՝ 50+ չեն կարող վերցնել»:Դավիթ Գալստյանը պնդում է, որ ո՛չ Արցախի նախագահը, ո՛չ այսօրվա Ազգային ժողովի այսօրվա մեծամասնությունը չեն վայելում ժողովրդի վստահությունը, հետևաբար արտահերթ ընտրությունների անհրաժեշտությունը կա, բայց դրանք այս պահին անցկացնելը արկածախնդրություն կլինի։Անդրադառնալով Ռուբեն Վարդանյանի հրաժարականի հետ կապված խնդրին, ընդդիմադիր «Արադարություն» խմբակացության պատգամավորը համոզմունք հայտնեց, որ Արցախի նախագահը պետնախարարի հետ միջանձնային խնդիրներ չունի, ինքը, համենյանդեպս տեղյակ չէ։ Պատգամավորը պնդում է, որ Պետնախարարի հրաժարականի հարցը առաջ էր եկել Հայաստանի վարչապետի պահանջով, քանի որ Վարդանյանը վերջին շրջանում հակադրվում է Փաշինյանին։«Նիկոլ Փաշինյանը չի ուզում, որ Ռուբեն Վարդանյանը Ղարաբաղում աշխատի, դա Նիկոլ Փաշինյանի պահանջն էր, խարխլի, Արցախը վերջնական հանձնի Ադրբեջանին, այսպես խնդիրներ ստեղծելով, թուլացնելով: Հարցը Ռուբեն Վարդանյանը չի: Ռուբեն Վարդանյանը ի պաշտոնե երբ որ հակադրվել է Նիկոլ Փաշինյանին, խնդիրների տեղիք է առաջացել: Ասել է, որ Հայաստանից մենք միայն ֆինանսական և հումանիտար աջակցություն չենք ակնկալում, այլ Հայաստանը պետք է շատ ավելի լուրջ աշխատանքներ տանի ստեղծված իրավիճակը հանգուցալուծելու համար, և դա դուր չի եկել Նիկոլ Փաշինյանին», - նշեց Գալստյանը:Ռուբեն Վարդանյանի թիմում, մինչդեռ, չեն հաստատում, թե Հայաստանի իշխանությունները ճնշումներ են բանեցնում Արայիկ Հարությունյանի վրա պետնախարարին պաշտոնանկ անելու համար: Վարդանյանի խորհրդական Մեսրոպ Առաքելյանն ասաց՝ Արցախի իշխանությունների և պետական գործիչների պաշտոնավորումը որոշվում է բացառապես Արցախում։«Արցախի կառավարության գործունեության նկատմամբ ճնշումներ չկան, այս պահին Արցախի նկատմամբ ճնշումները Ադրբեջանի կողմից են, որի արդյունքում փակվել է ճանապարհը», - ասաց նա:«Ազատության» հարցին՝ Ռուբեն Վարդանյանին Արայիկ Հարությունյանի կողմից կոնկրետ պահանջ ներկայացվե՞լ է, որ պետք է հրաժարական տա, Առաքելյանը պատասխանեց. - «Ես տեղեկություն չունեմ, չեմ կարող մեկնաբանել»:Ինչ վերաբերում է արտահերթ ընտրությունների հնարավորությանը, ապա Ռուբեն Վարդանյանի թիմում ևս վստահ են՝ ստեղծված ծանր վիճակում արտահերթ ընտրություններ անցկացնելը անմտություն է. - «Մենք առնվազն անմտություն ենք համարում ստեղծված իրավիճակում որևէ քաղաքական քննարկում իրականացնել, առավել ևս Սահմանադրություն փոխել, դեռ մի բան էլ ընտրություններ անել: Ռուբեն Վարդանյանի գլխավորությամբ կառավարությունը բնականոն աշխատում է և որևէ քաղաքական քննարկումների մեջ ներգրավված չէ»:Արցախում վերջին ընտրություններն անցկացվել են 2020 թվականին՝ պատերազմից հինգ ամիս առաջ։  "
Քաղաքականություն,Ներքաղաքական պայքարն այս իրավիճակում Արցախի համար անթույլատրելի է. Հակոբ Բադալյան," Ողջունելի է, որ Արցախում խմորումները ծավալում չունեցան, կարծում է քաղաքական մեկնաբան Հակոբ Բադալյանը:Երեկ Արցախի նախագահ Արայիկ Հարությունյանը վստահեցրեց՝ Արցախում ներքաղաքական ճգնաժամ չկա, ու չի կարելի նման բան թույլ տալ: Մինչ այդ համառ լուրեր էին շրջանառվում պետնախարար Ռուբեն Վարդանյանի հրաժարականի, արտահերթ նախագահական ու խորհրդարանական ընտրությունների մասին: Բադալյանը կարծում է՝ ներքաղաքական պայքարն այս իրավիճակում Արցախի համար անթույլատրելի է:«Եթե հիմա այս երկօրյա աժիոտաժից հետո Արցախի ղեկավարությունից հնչում են այդ ազդակները, սա, իհարկե, ողջունելի է, միևնույն ժամանակ պետք է հասկանալ, թե օջախը, որից եղան այդ բռնկումները, արդյոք չեզոքացված է, թե՞ ներսում կգնան պրոցեսներ, որոնք իքս պահի կարող են նորից ինչ-որ բռնկում ունենալ: Հետևաբար, շատ կարևոր է, որ այդ պատճառները ևս աստիճանաբար վերացվեն աշխատանքով, որովհետև իրապես հասկանալի է, որ հատկապես շրջափակված Արցախի պայմաններում այդպիսի ներքին աժիոտաժը որևէ կերպ չի կարող նպաստել Արցախի անվտանգությանը և պաշտպանվածությանը», - «Ազատության» հետ զրույցում ասաց նա:Բադալյանի խոսքով՝ գլխավոր շահառուն ցանկացած տեղի ունեցող իրավիճակի Արցախի 120 հազար բնակչությունն է. «Եվ քաղաքական վերնախավը, ցանկացած պաշտոնյա և ընդհանրապես քաղաքական ուժերը պետք է պատասխանատու և հաշվետու լինեն արցախցիների առաջ և պետք է նրանց շատ հստակ բացատրեն, հիմնավորեն իրենց ամեն մի խոսք և ամեն մի գործ, իսկ ընդհանուր առմամբ, իհարկե, պետք է զերծ մնալ այդ ներքին վայրիվերումներից և ներքին ցնցումներից, որովհետև դրանք որևէ օգտակար բան չեն կարող պարունակել և կարող են օգտակար լինել միայն Ադրբեջանի համար»:«Ազատություն». - Երևանն այստեղ անելիք ունի՞:Հակոբ Բադալյան. - Ես կարծում եմ՝ Երևանի անելիքն առաջին հերթին՝ չվնասել, այսինքն՝ չանել բաներ, որոնք էլ ավելի կարող են խթանել ներարցախյան հակասություններ և ներարցախյան պայքար: Երկրորդը՝ ազդակներ հղել՝ կոչ անելով չգնալ այդպիսի քայլերի, և երրորդը՝ իհարկե, փորձել օգնել Արցախին դիվանագիտական դաշտում ապաշրջափակման հարցը լուծելու համար, որովհետև այստեղ, ըստ իս, Երևանն ունի, իհարկե, առանցքային անելիք, այն իմաստով, որ որքան էլ նոյեմբերի 9-ի փաստաթղթի վեցերերորդ կետում Ադրբեջանի պարտավորությունն է ապահովել Լաչինի միջանցքի անխափան աշխատանք, և ռուսական վերահսկողությունն է Լաչինի վրա, այնուհանդերձ այդ փաստաթղթի ստորագրող երրորդ կողմն էլ Հայաստանն է, և այդ փաստաթուղթը մեծ հաշվով քաղաքական պատասխանատվություն է դնում երեք կողմի վրա:Հետևաբար, Հայաստանն այստեղ ունի խնդիր՝ դիվանագիտական իր ամբողջ գործիքակազմով աջակցել, որպեսզի առնվազն Արցախի խնդիրը, Արցախի ապաշրջափակման խնդիրը լինի միջազգային օրակարգում, և այդ աջակցությամբ նաև հոգեբանական ամրությունն ապահովել Արցախի:   "
Քաղաքականություն,ԱԺԲ-ն պահանջեց ռուսական ռազմաբազայի հեռացումը և Փաշինյանի հրաժարականը," Ընդդիմադիր Ազգային ժողովրդավարական բևեռը երկրորդ շաբաթն է՝ Գյումրիում փորձում է «Շրջափակում հանուն ապաշրջափակման» խորագրով ակցիա իրականացնել. ցանկանում են շուրջօրյա շրջափակել ռուսական 102-րդ ռազամաբազան, մինչև չբացվի ռուս խաղաղապահների վերահսկողության ներքո գտնվող Լաչինի միջանցքը, բայց առայժմ դա նրանց չի հաջողվում։Ոստիկանությունը նախորդ կիրակի ակցիայի 65 մասնակցի բերման ենթարկեց, երեկ էլ բազմաթիվ ոստիկաններ էին կանգնած ռազմաբազայի գլխավոր մուտք տանող ճանապարհին, բայց այս անգամ չմիջամտեցին ու ոչ մեկին բերման չենթարկեցին։ Հակառուսական հայացքներով հայտնի Բևեռն այս անգամ քաղաքական հայտարարություններում ավելի կոշտ էր։Առաջնորդներից Ժիրայր Սեֆիլյանն ասաց, թե ոչ միայն ռուսական ռազմաբազան պետք է դուրս գա Հայաստանից, այլ նաև վարչապետը հրաժարական տա. «Այնքան հասունացած են ժամանակները, որ ռուսական կողմին մենք ուրիշ բան չունենք ասելու, քան ռադներդ քաշեք մեր հայրենիքից: Միաժամանակ Փաշինյանը ևս պիտի ռադը քաշի, հեռանա իշխանությունից», - ասաց նա:Ռուսական բազան շրջափակելու վճռականությամբ Գյումրիում երթ անցկացնելուց հետո ակցիայի մասնակիցները վերադարձան գլխավոր մուտքի մոտ ու պատրաստվում էին վրաններ տեղադրել, սակայն ոստիկանության հետ բանակցություններն արդյունք չտվեցին, նրանց բացատրեցին, որ քաղաքային իշխանությունից թույլտվություն չունեն։ Ժիրայր Սեֆիլյանը հայտարարեց, որ շրջափակման ակցիան հետաձգում են, հաջորդ անգամ հավաքն ավելի բազմամարդ կլինի, ու թույլտվության կարիք չեն ունենա։«Այդ պատը քանդելու իրավունք և հնարավորություն ունի միայն մեր ժողովուրդը, ուստի երբ լինենք այստեղ մի քանի հազար, դրանից հետո չենք էլ հարցնելու», - հայտարարեց նա:Ակցիային մասնակցում էին նաև Հայաստան տեղափոխված մի քանի ռուսներ ու ուկրաինացիներ։ Ռուսաստանցի Անյան ասաց՝ եկել է աջակցելու ինչպես հայաստանցիներին, այնպես էլ շրջափակման մեջ գտնվող արցախցիներին։ Ռուս կինը քննադատեց, թե Մոսկվայի թողտվությամբ է Ադրբեջանն իրականացնում շրջափակումը. «Ռուսաստանը դանակով հարվածեց Հայաստանին թիկունքից, նա դավաճանեց հայ ժողովրդին։ Դա հիմա չպիտի տեղի ունենար, քանի որ Հայաստանն արել է ամեն ինչ, որ Ռուսասատանը լինի իր գործընկերը։ Բայց ի՞նչ արեց Ռուսաստանը, նա դավաճանեց: Դրա համար պետք է դուրս գալ ու մեր դիրքորոշումը հայտնել, որ մենք դեմ ենք Պուտինին, Պուտինի ռեժիմին ու Արցախի տարածքում անգործությանը։ Արցախը հայկական տարածք է, պետք է ազատագրել Լաչինի միջանցքը, պետք է ազատել մարդկանց, ովքեր գերության մեջ են, պետք է ազատել այն երեխեաներին, որոնք սոված են, սննդամթերք է պետք հասցնել Արցախ»։Իսկ ի՞նչ կարծիք ունեն գյումրեցիները Բևեռի ակցիայի մասին, արդյոք դա կարո՞ղ է նպաստել Արցախի ապաշրջափակմանը։ Շատերն այսօր խուսափում էին խոսել այս մասին:Գյումրիի ժուռնալիստների «Ասպարեզ» ակումբի նախագահ Լևոն Բարսեղյանն ասում է՝ քաղաքական ուժերն ազատ են քաղաքական ակցիաների բովանդակության ու ձևի հարցում, բայց կարծում է, որ ռուսական ռազմաբազայի շրջափակման կարճատև փորձերը չեն կարող արդյունավետ լինել:«Ես համոզված եմ, որ գուցե տոտալ շրջափակումը կարող էր ազդեցիկ լինել, ինչի համար հայաստանյան հանրությունը, ըստ իս, դեռ պատրաստ չէ, ժամանակավոր, կարճաժամկետ, ժամերով այդպիսի ակցիաները ռուսական ռազմաբազայի վրա, կարծում եմ, չեն ազդում այնպես, որ իրենք իրենց բուն պարտականությունները կատարեն և ապահովեն միջանցքի ազատ գործունեությունը, անցուդարձը, ելումուտը Արցախ»:Արդեն 26 տարի Գյումրիում տեղակայված ռուսական ռազմաբազան միայն այստեղ 5 զորամաս ունի։ Բևեռի ներկայացուցիչները չասացին, թե երբ է լինելու հաջորդ ակցիան։   "
Քաղաքականություն,Հայ-ռուսական հարաբերությունների վերանայման կարիք կա. քաղաքագետներ ," Հայաստանի և Ռուսաստանի միջև հարաբերությունները սրվել են, «Ազատության» հետ զրույցում ասաց քաղաքական վերլուծաբան Ստեփան Գրիգորյանը:«Վարչապետ Նիկոլ Փաշինյանը իր մամուլի ասուլիսում հայտարարեց, որ զորավարժությունները Հայաստանում չեն անցկացվի, Պեսկովի առաջին արձագանքը շատ կարևոր էր: Ինքն ասաց՝ «մենք տեղյակ չենք», դա նշանակում է, որ մեր ղեկավարները՝ Հայաստանի ու Ռուսաստանի խոսում են վերջնագրերով՝ press conference-ներ միջոցով: Կոպիտ ասած, մերոնք տեղյակ չեն պահել այդ որոշմանը ռուսական կողմին, Պեսկովը դա է ասում, դա դիվանագիտությունում համարվում է շատ վատ նշան: Դա նշանակում է, որ չկա կուլուարային աշխատանք, որը շատ ընդունված է: Եթե մենք ռազմավարական պարտնյոր ենք, դրա մասին մենք պետք է տեղյակ պահեինք, գոնե Պեսկոն ասում է, որ տեղյակ չենք պահել: Ես կարծում եմ, որ տեղյակ պահեցինք, բայց պարզ է՝ դրանով Ռուսաստանը սրում է», - ասաց Գրիգորյանը:Փորձագետն ընդգծեց՝ Հայաստանը, այնուամենայնիվ, պետք է փորձի տարանջատել հայ-ռուսական հարաբերությունները ՀԱՊԿ-ից:«Հաճախ ՀԱՊԿ-ը կապում են միայն Ռուսաստանի հետ, բայց փոխվեց ՀԱՊԿ-ում իրավիճակը: ՀԱՊԿ-ում դերը Բելառուսի, Ղազախստանի, Ղրղըզստանի, Տաջիկստանի աճեց, էդ պետությունները ակտիվ աշխատում են Ադրբեջանի ու Թուրքիայի հետ, ու եթե 10 տարի առաջ Ռուսաստանը կարող էր համոզել իրենց, որ կոպիտ ասած, նույն կարծիքն ունենան ինչ-որ հարցի շուրջ, հիմա շանս չկա: Օրինակ՝ եթե նույնիսկ ինչ-որ չափով Ռուսաստանի հետ նորմալացնենք հարաբերությունները, ես չեմ հավատում, բայց եթե, դուք ՀԱՊԿ-ով չենք կարող փոխել ՀԱՊԿ-ի վերաբերմունքը մեր նկատմամաբ, Բելառուսը կյանքում չի փոխի իր կարծիքը, իրենք Ադրբեջանի հետ լուրջ ծրագրեր են վարում: Նույնը ՀԱՊԿ-ի մյուս երկրները», - ընդգծեց փորձագետը:Ռազմաքաղաքական հարցերով փորձագետ Արմինե Մարգարյանի կարծիքով՝ Եթե ՀԱՊԿ-ից դուրս գալու գործընթացը սկսվի, կտեսնենք, որ երկկողմ մակարդակում՝ Հայաստան-Ռուսաստան, շատ բաց ոլորտներ են մնում:«Անհրաժեշտություն է առաջանալու վերանայել իրավապայմանագրային բազան, դրա համար այդ գործընթացը պետք է զուգակցվի ռուսական կողմի հետ աշխատանքով: Միշտ ընդգծում եմ, դա պետք է լինի հաստափոր թղթապանակ, որը պետք է դրվի ռուս գործընկերների առջև, և որտեղ առաջին էջի վրա պետք է հստակ գրված լինի, որ Հայաստանը ընտրել է իր համար ոչ բլոկային զարգացման ուղին: Այսինքն՝ ՀԱՊԿ-ը լքելը միտված է Հայաստանի արտաքին քաղաքականության դիվերսիֆիկացիային: Այնուհետ սկսել գույքագրել խնդիրները, որոնք կան հայ-ռուսական հարաբերություններում, այն ոլորտները, որտեղ ըստ էության կա իրավապայմանագրային բազա, բայց այդ բազան չի աշխատում: Հիմա կողմերը շատ բաց, խաղաքարտերը դրել են սեղանին, գաղտնիքներ չկան, շատ լավ գիտենք՝ ով ինչ պետք է աներ և ինչ չի արել ու ինչու չի արել: Այսինքն՝ արդեն այն ժամանակն է, այդ կողմերը կարող են բաց տեքստերով իրար հետ խոսել»:ՀԱՊԿ-ից դուրս գալը, ըստ Մարգարյանի, իր հետ բերելու է հայ-ռուսական հարաբերությունների վերանայման:«Սա մենք պետք է ֆիքսենք, որ սա անխուսափելիորեն տեղի է ունենալու», - նշեց փորձագետը:«Ազատության» «Կիրակնօրյա վերլուծական Հրայր Թամրազյանի հետ» հաղորդաշարի հունվարի 15-ի թողարկումն ամբողջությամբ կարող եք դիտել այստեղ.  "
Քաղաքականություն,"Արցախի Աժ նախագահը չի բացառում արտահերթ ընտրությունները. նա էլ է առաջադրվելու
"," Արցախի Ազգային ժողովի նախագահը չի բացառում արտահերթ նախագահական ընտրությունները։ Արթուր Թովմասյանը հայտարարում է նաև իր թեկնածությունն առաջադրելու մտադրության մասին։ «Ազատության» հետ զրույցում ասաց՝ ուզում է անկեղծ լինել ու Արցախում արտահերթի թեմայով զրույցները պատերի տակից բերել քաղաքական հարթություն։

34 օր է՝ Արցախը շրջափակված է, ադրբեջանցիները փակել են աշխարհին կապող միակ ճանապարհը ու չեն հեռանում։ 120 հազար մարդ զրկվել է կյանքի տարրական իրավունքներից։ Այս հումանիտար ճգնաժամի օրերին ինչո՞ւ հանկարծ խորհրդարանի խոսնակը որոշեց քննարկել արտահերթ ընտրությունների անհրաժեշտության հարցը։Արթուր Թովմասյանը շեշտում է՝ եթե խոսում են ընտրություններից, ինքն էլ իր թեկնածության մասին է հայտարարում. «Ինձ թվում է, որ արդեն կքննարկեն, եթե պատերի տակ խոսում են, ուրեմն կա չէ՞ այդպիսի բան, ես փորձում եմ ազնիվ լինել ապագա թեկնածուների հետ, որ ես մասնակցելու եմ»:
Ազգային ժողովի ընդդիմադիր պատգամավոր Մետաքսե Հակոբյանը տարակուսած է Թովմասյանի այսօրվա հայտարարությունից. «Ես դա համարում եմ ընդհանրապես ոչ լուրջ պահվածք»:Ընդդիմադիր պատգամավորը վստահեցնում է՝ այս ճգնաժամային փուլում նման գործընթացի մասին չեն էլ մտածում։ Արցախի նախագահ Արայիկ Հարությունյանի կուսակցության ներկայացուցչի հայտարարությունից Մետաքսե Հակոբյանը ենթադրում է, որ իշխանության մտքին կա արտահերթ, ու այսպիսով քարոզարշավ են սկսել։

«Մենք այս փուլում չենք դիտարկում որևէ նման գործընթաց, այսինքն՝ եթե իրենք սկսել են ինչ-որ նախընտրական քարոզարշավ, դա ... է, հատկապես երբ իշխանություններն են դրա մեկնարկը տալիս այս իրավիճակում», - ասաց նա:Արցախի խորհրդարանը տևական ժամանակ քննարկում է սահմանադրական բարեփոխումների նախագիծը, որ նախագահականից անցնեն կիսանախագահական կառավարման համակարգին։ Մետաքսե Հակոբյանն ասում է՝ եթե հանրաքվեն լիներ, դրան կհաջորդեին արտահերթ ընտրությունները, բայց հիմա նման հարց չկա, ինչո՞ւ է առաջ ընկել իշխանությունը։

«Լավ չի ընդունվում պարոն Թովմասյանի այս հայտարարությունը: Նախ չենք հասկանում՝ ինչու է ինքն առաջ ընկել, և ո՞վ է այդ իրավունքն իրեն տվել այդպիսի հայտարարություն անելու»:Արդյոք Արցախի ղեկավար Արայիկ Հարությունյանի հետ քննարկել է իր թեկնածության հարցը. խորհրդարանի խոսնակն ասաց՝ Արայիկ Հարությունյանը վաղուց է հայտարարել՝ չի առաջադրվելու հերթական ընտրություններին։ Հերթականը 2025 թվականին է։ Նշանակում է՝ արտահերթին էլ քայլ չի անի, իսկ Թովմասյանի շրջապատից, ասաց, պահանջում են, որ կողմնորոշվի. «Մարդկանց պահանջները կան, կան, որ ասում են՝ կողմնորոշվի էլի՝ մասնակցելու ես, չես մասնակցելու: Ես ասում եմ՝ եթե լինի, մասնակցելու եմ»:

2025 թվականին լրանում է ռուս խաղաղապահների առաքելության ժամկետը, հիշեցնում է Մետաքսե Հակոբյանը։ Արցախում մինչ այդ պետք է ձևավորվեն իշխանություններ, որ այդ մարտահրավերին կարողանան դիմակայել։ Բայց դա միայն Սահմանադրական հանրաքվեից հետո, որը, ըստ նրա, եթե ոչինչ չխանգարի, այս գարնանը կանցկացվի։ Ընդդիմադիր պատգամավորը շեշտում է՝ արտահերթի նպատակը նաև գործող իշխանություններից ազատվելն է։

«Ըստ էության, այս Սահմանադրությունը նպատակ ունի ազատվել, որովհետև այս իշխանություններին Արցախում և ժողովուրդը, ամեն դեպքում մեծամասնության անունից կարող եմ ասել, և քաղաքական մեր ուժերի մեծ մասը, եզակի, իրենց շրջապատող ուժերին եթե անենք, որը փոքրմասնություն է այսօր Արցախում կազմում, բավականին մեծ ուժեր այսօր պիտի ձերբազատվեն այս թիմից», - ասաց նա:44-օրյա պատերազմից հետո Արցախն ու արցախցիները ծանր իրավիճակում են հայտնվել։ Ի՞նչն է այս պայմաններում գրավել Արթուր Թովմասյանին բացել արտահերթի ու իր նախագահ դառնալու թեման։ Եթե նույնիսկ ընտրվի, Արցախը ի՞նչ կշահի դրանից, ասաց. «Ես պատրաստ եմ անձնազոհության, ընտրվելու դեպքում իմ ժողովրդին մենակ չեմ թողնի»։

Անձնազոհության պատրաստ թեկնածուն, սակայն, չասաց՝ ինչ պետք է աներ իշխանությունը այս ճգնաժամից ելք գտնելու հարցում, որ չի արել։ Ասաց՝ քիթը չի խոթում կառավարության գործերի մեջ։  "
Քաղաքականություն,Իշխող ուժը ընդդիմադիր պատգամավորներին մանդատներից զրկելու գործընթաց չի սկսի. Կոնջորյան ," Իշխող ուժը ընդդիմադիր պատգամավորներին մանդատներից զրկելու գործընթաց չի սկսի։

«Քաղաքացիական պայմանագիր» խմբակցությունն ունի որոշում՝ չդիմելու Սահմանադրական դատարան», - տեղեկացրեց խմբակցության ղեկավար Հայկ Կոնջորյանը:Այսպես ասած՝ «սև ցուցակում» «Հայաստան» խմբակցության պատգամավորներն են, որ աշնանային նստաշրջանի կեսից վերադարձան խորհրդարան։ Ազգային ժողովի կանոնակարգով՝ քվեարկությունների կեսից ավելիից բացակայած պատգամավորների հարցը մեխանիկորեն է հասնում խորհրդի օրակարգ, մեկնաբանում է իշխող խմբակցության ղեկավար Հայկ Կոնջորյանը: Այստեղ էլ քվեարկությամբ որոշվում է դիմել Սահմանադրական դատարան, թե ոչ։Ինչո՞ւ նահանջեցին իշխանականները, որ իրենց ընդդիմախոսներին հաճախ են զգուշացնում մանդատներից զրկվելու հեռանկարի մասին, Կոնջորյանն ասաց. «Հնարավորություն տանք, որպեսզի այն քաղաքացիները, ովքեր իրենց ձայնը տվել են ընդդիմությանը, ներկայացված լինեն Ազգային ժողովում, և այս որոշումը նաև այդ քաղաքացիների, մեր քաղաքացիների քվեի նկատմամբ մեր ունեցած հարգանքի դրսևորումն է»:Ընդդիմադիրներին մանդատներից զրկելու հարցը «Քաղաքացիական պայմանագրի» պատգամավորները սկսեցին քննարկել ընդդիմության բոյկոտից հետո։ Երկու ընդդիմադիր խմբակցությունները նիստերին չէին գնում, երբ անցած տարի փողոցում վարչապետ Փաշինյանի հրաժարականն էին պահանջում։

Երկրորդ անգամ է՝ քննարկում են, բայց Սահմանադրական դատարան չեն դիմում։«Մեր այս որոշումը դեռ չի նշանակում, որ հաջորդ նման իրավիճակի դեպքում մենք այլ որոշում չենք կայացնելու և չենք դիմելու ՍԴ», - նշեց իշխող խմբակցության ղեկավարը:Պատգամավոր Արծվիկ Մինասյանը, որ այս ցուցակում է, պնդում է՝ իշխանության համար այս հարցը պարզապես ընդդիմադիրներին ճնշելու, սպառնալու գործիք է. «Ակնհայտ է, որ սա հստակ քաղաքական գործընթաց է և քաղաքական հետապնդման փորձ»:Ընդդիմադիր խմբակցության համար անընդունելի է ընտրողների անունից մեկնաբանել այս նահանջը, ասում է պատգամավոր Մինասյանը։ Թող դիմեն դատարան և համոզվեն՝ արդյոք քաղաքական բոյկոտը համարժեք է անհարգելի բացակայություններին ու մանդատներից զրկելու հիմք է։

«Հակառակ դեպքում կստացվի, որ շարունակում են պահել իրենց ձեռքին որպես այսպես կոչված՝ մահակ», - նկատեց նա:
Եթե «Քաղաքացիական պայմանագիրը» շարունակի այն որպես մահակ կիրառել, ընդդիմադիրները կդիմեն բարձր դատարան կանոնակարգի այդ դրույթի վերաբերյալ մեկնաբանություն ստանալու համար, զգուշացնում է Արծվիկ Մինասյանը. «Կարող է մենք դիմենք՝ օրենքի դրույթները վիճարկելով Սահմանադրական դատարանում»:Ազգային ժողովի խորհուրդը, որտեղ իշխանականներն են մեծամասնություն, այսօր պետք է հարցը քննարկեր ու քվեարկությամբ որոշեր՝ բարձր դատարանում պատգամավորների մանդատները վիճարկելու կարիք կա, թե ոչ։ Սակայն, ընդդիմադիրները չներկայացան նիստին, ու հարցի քննարկումը ավտոմատ հետաձգվեց հաջորդ շաբաթ։ Բայց մինչ այդ էլ գործընթաց չսկսելու որոշում արդեն ունեն:«Բայց դրանից մեր որոշումը, բնականաբար, չի փոխվի», - նշեց Հայկ Կոնջորյանը, որ իշխանության մեծահոգությունը բացատրում է նաև Ազգային ժողովում բնականոն աշխատանքը ապահովելու պատասխանատվությամբ. «Եվ մեր դիրքորոշումն այն է, որ մենք պիտի հնարավորություն տանք ընդդիմությանը, որ իրենք գան խորհրդարան ու աշխատեն»:Արծվիկ Մինասյանը հակադարձում է՝ ի վերջո բնականոն աշխատանքի մաս է նաև քաղաքացու ընտրած ընդդիմության նախագծերն ու առաջարկները խորհրդարանում լիարժեք քննարկելը, ինչը իշխանությունը գրեթե միշտ բոյկոտում է։«Երբ, օրինակ, ընդդիմությունը հրավիրում է արտահերթ նիստ կամ արտահերթ նստաշրջան, իրենք չեն գալիս, ինչո՞ւ պետք է բոյկոտը համարվի նորմալ իրենց կողմից իրականացված, իսկ երբ որ ընդդիմությունն է իրականացնում այդ նույն գործողությունը, համարվի աննորմալ», - ասում է նա:   "
Քաղաքականություն,"Ըստ քաղաքագետի, Ֆրանսիայի ԱԺ նախագահի այցը Հայաստան ունի քաղաքական աջակցության բովանդակություն"," Ֆրանսիայի Ազգային ժողովի նախագահ Յաել Բրոն-Պիվեի պաշտոնական այցը մեկնարկում է Հայոց ցեղասպանության զոհերի հուշահամալիրից՝ այսօր առավոտյան նա ծաղիկներ կխոնարհի անմար կրակի մոտ: Ֆրանսիայի օրենսդիր մարմնի ղեկավարը Հայաստանում է հայ պաշտոնակցի՝ Ալեն Սիմոնյանի հրավերով։Այստեղ են նաև հայ-ֆրանսիական հարաբերություններում ներգրավված ֆրանսիացի պատգամավորներ։ Ըստ Հայաստանում Ֆրանսիայի դեսպանատան տարածած հաղորդագրության, այցի նպատակը Ֆրանսիայի համերաշխությունը Հայաստանին հավաստելն է՝ այս դժվար օրերին։«Այցն, ըստ էության, ունի քաղաքական աջակցության բովանդակություն, ավելի շատ սիմվոլիկ բնույթ է կրում, ցուցադրում է, որ Ֆրանսիայի Հանրապետությունը շատ դժվար իրավիճակում շարունակում է աջակցել Հայաստանին և Արցախի բնակչության իրավունքների պաշտպանության գործին», - ասաց քաղաքագետ Արեգ Քոչինյանը:

Քաղաքագետը չի կարծում, թե այս պաշտոնական այցի արդյունքում որևէ բովանդակային ձեռքբերում լինի։Նոյեմբերի վերջին Ֆրանսիայի օրենսդիրները Հայաստանին աջակցող ու Ադրբեջանի նկատմամբ պատժամիջոցներ առաջարկող բանաձև ընդունեցին, որով կոչ էին անում անհապաղ ազատ արձակել հայ ռազմագերիներին՝ իսկ կառավարությանն առաջարկում դիտարկել անհատական պատժամիջոցների կիրառման հնարավորությունը՝ Ադրբեջանի կողմից Հայաստանի ինքնիշխան տարածքի նկատմամբ հարձակումների և օկուպացիայի շարունակման պարագայում:«Բանաձևը ստեղծեց հնարավորություններ Հայաստանի համար՝ ինչպես զարգացնելու հայ-ֆրանսիական հարաբերությունները, որակապես նոր մակարդակի բարձրացնելու, այնպես էլ աշխատելու թե՛ ֆրանսիական, թե՛ եվրոպական այլ երկրների հետ՝ ռազմաքաղաքական իրավիճակի վրա ազդեցություն ունենալու առումով: Այլ բան, որ հայկական կողմը այդ բանաձևից, ըստ էության, չօգտվեց», - ընդգծեց քաղաքագետը:

Արեգ Քոչինյանի խոսքով՝ առաջին քայլը անվտանգային ճարտարապետության փոփոխության ուղղությամբ աշխատանքը պիտի լիներ, քանի դեռ այդ ճարտարապետությունը չի փոխվում, Արևմուտքի հետ ցանկացած ռազմաքաղաքական համագործակցությունն ունի առաստաղ և այդ առաստաղը ՀԱՊԿ-ն է։ Ըստ քաղաքագետի՝ ֆրանսիական կողմի բանաձևը դեռ հնարավորություն է տալիս ընդհուպ մինչև ռազմատեխնիկական ոլորտում համագործակցության համար։Տիկին Բրոն-Պիվեն Հայաստանից կհեռանա շաբաթ օրը: Մինչև այդ հանդիպումներ կունենա վարչապետի, արտգործնախարարի, խորհրդարանի ղեկավարի հետ, Ալեն Սիմոնյանի հետ նաև համատեղ ասուլիս է նախատեսված, կայցելի Ֆրանսիական համալսարան ու Զինվորի տուն, կշփվի քաղհասարակության ներկայացուցիչների հետ։  "
Քաղաքականություն,"ՔՊ-ում դեռ չեն որոշել՝ 22 պատգամավորների լիազորությունները դադարեցնելու համար կդիմեն ՍԴ, թե՝ ոչ"," Իշխող «Քաղաքացիական պայմանագրում» դեռ չեն որոշել՝ «Հայաստան» խմբակցության 29 պատգամավորներից 22-ի լիազորությունները դադարեցնելու համար կդիմե՞ն Սահմանադրական դատարան (ՍԴ), թե՝ ոչ։ Այդ հարցն այսօր Ազգային ժողովի խորհրդի նիստում է քննարկվելու։«Խմբակցության հետ կքննարկենք, կարող է ինչ-որ կոնկրետ պատգամավորների վերաբերյալ լինի տենց որոշում, կարող է ընդհանրապես չլինի՝ հաշվի առնելով, որ իրենք վերադարձել են և շարունակում են չակերտավոր աշխատել», - ասաց Ազգային ժողովի նախագահ Ալեն Սիմոնյանը:Եթե մի կիսամյակի ընթացքում պատգամավորը քվեարկությունների առնվազն կեսից անհարգելի բացակայել է, Ազգային ժողովի խորհրդի նիստ է հրավիրվում։ Սա պարտադիր է, իսկ ահա դրանից հետո բարձր դատարան դիմել-չդիմելը խորհրդի որոշելիքն է։Իշխանական մեկ այլ պատգամավոր Սիսակ Գաբրիելյանը կարծում է՝ իրենց որոշման վրա էական ազդեցություն կունենա այն հանգամանքը, որ ընդդիմադիրները անցած տարեվերջից վերադարձել են խորհրդարան։«Ավելին՝ նրանց մի մասն ակտիվ նաև աշխատում է միջազգային պատվիրակություններում, այսինքն, կարելի է ասել որպես Ազգային ժողովի պատգամավոր, որպես խմբակցություն իրենց գործառույթներն, իմ պատկերացմամբ, այս պահին իրենք իրագործում են: Եվ, այո, նաև հաշվի առնելով այն իրավիճակը, այն մարտահրավերները, որ այս պահին ունենք և՛ մենք, և՛ Արցախում կան, ես կարծում եմ, այս հարցի քննարկման ժամանակ այս ասպեկտները էական ազդեցություն կունենան մեր որոշման վրա», - ընդգծեց Գաբրիելյանը:Թե ինչ որոշում կընդունեն իշխանական պատգամավորները, «Հայաստան» խմբակցության քարտուղար Արծվիկ Մինասյանն ասում է՝ իրենց համար մեկ է: Ընդդիմադիր պատգամավորները որոշել են նիստին չմասնակցել։ Պնդում են՝ իշխող ուժը սխալ է մեկնաբանում Սահմանադրությունը, օրենքները, ու մանդատից զրկելու հարցը փորձում է քաղաքական հետապնդման համար օգտագործել։«Սահմանադրությունը, Ազգային ժողովի կանոնակարգ օրենքը և պատգամավորների գործունեության երաշխիքների մասին օրենքը որոշակի համադրմամբ, վերլուծությամբ կարող ենք փաստել, որ այս պահի դրությամբ, մեր գնահատմամբ, այն մեկնաբանությունը, որ տրվում է, օրինակ, միայն լիագումար նիստերում քվեարկությունների բացակայությունը հիմք ընդունելով, հակասում է թե՛ Սահմանադրությանը, թե՛ իրավունքի հիմնարար սկզբունքներին», - նշեց Մինասյանը:Ազգային ժողովի խորհրդում քննարկելու է «Հայաստան» խմբակցությունից Իշխան Սաղաթելյանի, Աննա Գրիգորյանի, Արմեն Ռուստամյանի, Սեյրան Օհանյանի, Արծվիկ Մինասյանի, Գեղամ Մանուկյանի, Աղվան Վարդանյանի, Ագնեսա Խամոյանի, Արմեն Չարչյանի և այլոց մանդատից զրկելու հարցով Սահմանադրական դատարան դիմելու հարցը։«Այն քվեարկությունները, որոնք հիմա ներկայացվում են որպես «Հայաստան» խմբակցության 22 պատգամավորների՝ իբր թե անհարգելի բացակայություն համարելու դեպքում, բացարձակապես չի համապատասխանում նաև մեկ այլ նորմի, որտեղ ասվում է, որ քաղաքական բոյկոտը քաղաքական գործունեության դրսևորման ձև է, և այն չի կարող պատճառ հանդիսանալ անձի պատգամավորական լիազորությունները դադարեցնելու առումով», - ասաց Արծվիկ Մինասյանը:Ընդդիմադիրները՝ «Հայաստան» խմբակցությունը ողջ կազմով, «Պատիվ ունեմ»-ի մեծամասնությունը անցած ամռանն էին հայտնվել մանդատները կորցնելու վտանգի առջև։ Այն ժամանակ իշխանությունը սպառնաց, բայց չսկսեց ընդդիմադիրներին մանդատներից զրկելու գործընթաց, չբացառելով, որ դա կանի աշնանային նստաշրջանին։  "
Քաղաքականություն,Պետք է խուսափել իրավիճակն էլ ավելի փակուղային դարձնող քաղաքական հայտարարություններից. ՀՀ վարչապետ," Պետք է խուսափել իրավիճակն էլ ավելի փակուղային դարձնող քաղաքական հայտարարություններից, Լեռնային Ղարաբաղը պետք է հնարավորություն չտա, որ որևէ մեկը իրեն մեղադրի կառուցողական խոսակցությունը խափանելու մեջ, կառավարության նիստի հենց սկզբում հայտարարեց Հայաստանի վարչապետ Նիկոլ Փաշինյանը՝ ակնհայտորեն նկատի ունենալով Արցախի Անվտանգության խորհրդի երեկվա հայտարարությունը։ Փաշինյանը չկոնկրետացրեց՝ Արցախից հնչած հատկապես որ հայտարարություններն է փակուղի տանող համարում։Մտահոգված Հայաստանի վարչապետի նախօրեին արած մի շարք պնդումներից՝ Ստեփանակերտից Երևանին հորդորել էին առաջնորդվել բացառապես Արցախի ժողովրդի ինքնորոշման իրավունքի պաշտպանությամբ։ Իսկ պետնախարար Ռուբեն Վարդանյանը Թվիթերում գրել էր, թե Հայաստանի ու Ադրբեջանի առաջնորդների վերջին հայտարարությունները հաստատում են, որ Ղարաբաղն այլ ընտրություն, քանի պայքարել ինքնորոշման իր իրավունքի համար, չունի։ Հայաստանի իշխանությունները ամիսներ շարունակ չեն հիշատակում Ղարաբաղի ինքնորոշումը, միայն ընդհանուր ձևակերպումներով խոսում են Արցախ ժողովրդի իրավունքների ու անվտանգության մասին։«Լեռնային Ղարաբաղի ժողովրդի ու իշխանության արձագանքը պետք է լինի ասիմետրիկ։ Իրադարձությունների, իրադրությունների մեր գնահատականները պետք է լինեն փաստահենք։ Պետք է խուսափել իրադրությունն էլ ավելի փակուղային դարձնող քաղաքական հայտարարություններից, որովհետև վերջնակետին հասնելու հստակ պատկերացումներով չզուգորդված հայտարարությունները որևէ օգուտ չեն տալիս։ Եվ հետո, Ադրբեջանի և Լեռնային Ղարաբաղի միջև պետք է սկսվի քաղաքական խոսակցություն, և Լեռնային Ղարաբաղի մեր գործընկերները պետք է հնարավորություն չտան, որ որևէ մեկը իրենց մեղադրի կառուցողական խոսակցությունը խափանելու մեջ», - ասաց Նիկոլ Փաշինյանը։Չնայած Ադրբեջանը կտրականապես հրաժարվում է Արցախի հետ որպես սուբյեկտ բանակցել, Նիկոլ Փաշինյանը երկու օր առաջ հրավիրած ասուլիսում հայտարարում էր, թե ղարաբաղցիները իրենց վերաբերող հարցերով պետք է զբաղվեն, հայաստանցիներն՝ իրենցով, ու պնդում՝ Հայաստանի ու Արցախի իշխանությունների միջև տարակարծություն չկա։Ստեփանակերտից պատասխանը չուշացավ՝ Հայաստանի վարչապետի նախօրեին արած մի շարք պնդումներ և տեսակետներ առաջացրել են մտահոգություններ, «քանի որ չեն համապատասխանում ոչ համազգային պայքարի գաղափարներին, ոչ էլ Արցախի բնակչության և իշխանությունների որդեգրած դիրքորոշմանը»։Իսկ Փաշինյանի այսօրվա խոսքերին արձագանքեցին՝ Հայաստանի վարչապետը հրաժարվել է Արցախից, իրենց էլ է նույն խորհուրդը տալիս։ «Արդարություն» խմբակցության ղեկավար Դավիթ Գալստյանն ասաց՝ այդ խորհուրդն իրենք չեն կարող ընդունել։ Արցախի անվտանգության խորհրդի երեկվա նիստին անդամներից բացի, մասնակցել են խորհրդարանում ներկայացված բոլոր ուժերի ներկայացուցիչները։ Հայտարարությունն էլ միաձայն է ընդունվել:«Պարզ տեքստով այդ ամենն ասում է, որ ես հրաժարվում են Արցախից: Երբ որ ինքն ասում է, որ ես չեմ կարող Արցախի անունից բանակցել, դա փակուղային վիճակ չէր ստեղծում, բայց ո՞վ է փակուղի տանում՝ ինքը՞, թե՞ մենք, կարող է ինքն իրեն է քննադատում, ինքնաքննադատությամբ է սկսել զբաղվել», - նշեց նա:Արցախի նորանշանակ արտգործնախարար Սերգեյ Ղազարյանն ասում է՝ իրենք հավատարիմ են անկախության հանրաքվեին. «Արցախի դիրքորոշումը պայմանավորված է Արցախի ժողովրդի կողմից արտահայտվում դեռ 91թ. կամարտահայտության հիման վրա»:Արցախի ԱԽ-ի երեկվա հայտարարության մեջ նաև այսպիսի ձևակերպում կար՝ «գիտակցում են բոլոր այն հետևանքները, որոնք բխում են իրենց որդեգրած քաղաքական գծից, և վերահաստատում իրենց այն դիրքորոշումը, որ Արցախի ինքնիշխանությունը և պատմական հայրենիքում ազատ ու անկախ ապրելու իրավունքը բացարձակ արժեքներ են»: «Որևէ պարտադրանք կամ սպառնալիք չի կարող իրենց հետ պահել պայքարը շարունակելու որոշումից», - ասված էր հայտարարության մեջ։Ի՞նչ հետևանքներից են խոսում, պատգամավորն ասաց. «Բլոկադային բխող հետևանքներ կան, որ կարող է սով լինել, կարող է պատերազմ լինել, բայց այնուամենայնիվ դա արցախահայության ինքնորոշման հարցի վրա, տեսել ենք արդեն երեք պատերազմ, բայց մենք հետ չենք կանգնել, պատրաստ ենք պայքարի»:Ստեփանակերտից առաջին անգամը չէ, որ Հայաստանի իշխանություններից պահանջում են հաշվի նստել իրենց ինքնորոշման իրավունքի հետ։ Անցած տարի, երբ վարչապետ Փաշինյանը խոսեց Արցախի հարցում նշաձողը իջեցնելու մասին, քաղաքական ուժերը հայտարարեցին. «Ոչ մի իշխանություն իրավունք չունի «խաղաղության» պատրվակով Արցախի համար անընդունելի կարգավիճակի, ինչպես նաև միջազգայնորեն ճանաչված ինքնորոշման իրավունքի բանակցային նշաձողն իջեցնելու»։  "
Քաղաքականություն,Քաղաքական լարվածությունն ու աճող անպաշտպանվածությունն է գերիշխել Հայաստանում անցած տարվա առանցքային իրադարձություններում. HRW," Լեռնային Ղարաբաղի չլուծված հակամարտության հետևանքով քաղաքական լարվածությունն ու աճող անպաշտպանվածությունն է գերիշխել Հայաստանում անցած տարվա առանցքային իրադարձություններում, Human rights watch-ն է բնութագրում իր ամենամյա զեկույցում։«Քաղաքական ընդդիմությունը վարչապետ Նիկոլ Փաշինյանին է մեղադրել, բողոքի ակցիաներ անցկացրել՝ պահանջելով նրա հրաժարականը», - այսօր հրապարակված փաստաթղթում նշում է Նյու Յորքում գործող միջազգային կառույցը։Աշխարհի մոտ հարյուր երկրների թվում անդրադառնալով նաև Հայաստանում տիրող իրավիճակին՝ հեղինակավոր կազմակերպությունը մարդու իրավունքների ոտնահարման դեպքեր է արձանագրել ինչպես Ադրբեջանի ռազմական գործողությունների հետևանքով, այնպես էլ Հայաստանի իշխանությունների վարած քաղաքականության պատճառով։«Անցած տարի Ռուսաստանի միջնորդած զինադադարը խախտվել է, Ադրբեջանը ներխուժել է Հայաստան, ռազմական գործողությունների անկանոն միջադեպերը սպառնում են Հայաստանի սահմանային կամ Լեռնային Ղարաբաղի գյուղերի բնակիչների անվտանգությանը»,- փաստում են զեկույցի հեղինակները:Վկայակոչելով պաշտոնական Երևանի տվյալները՝ HRW-ը նշում է, որ միայն անցած տարվա սեպտեմբերյան բախումների ընթացքում հայկական կողմից զոհվել է առնվազն երեք խաղաղ բնակիչ, ևս 7600 մարդ էլ՝ հիմնականում կանայք և երեխաներ, տեղահանվել են սահմանամերձ շրջաններից, որտեղ վնասվել կամ ավերվել են բազմաթիվ բնակելի շենքեր, երեք հայազգի բնակիչ էլ սպանվել է Լեռնային Ղարաբաղում։Իրավապաշտպան կազմակերպությունը հիշեցնում է ավելի վաղ իր կողմից ստուգված և հաստատված սահմռկեցուցիչ տեսանյութի մասին, որտեղ երևում է` ինչպես են մի խումբ զինվորականներ գնդակահարում անզեն հայ գերիների։«Առնվազն յոթ հայ զինվորներ արտադատական մահապատժի են ենթարկվել՝ ամենայն հավանականությամբ ադրբեջանական ուժերի կողմից 2022 թվականի սեպտեմբերյան մարտերի ժամանակ», - արձանագրում է կազմակերպությունը, որը հայ գերիների գնդակահարումը որակել էր պատերազմի հանցագործություն՝ դեռևս ամիսներ առաջ կոչ անելով պատժել մեղավորներին։Կազմակերպությունը վերջին երկու տարվա ընթացքում Ալիևի վարչակազմին նաև բազմիցս հորդորել էր ազատ արձակել տասնյակ հայ ռազմագերիներին՝ այս զեկույցում էլ փաստել է, որ առնվազն երեք տասնյակ հայեր ադրբեջանական բանտերում են, ավելի քան երեք հարյուր մարդ էլ անհետ կորած է համարվում։«Հայաստանյան իրավաբանները և իրավապաշտպան կազմակերպությունները պնդում են, որ ոմանց վերջին անգամ ողջ են տեսել ադրբեջանական ուժերի բանտում», - ասվում է զեկույցում։Լեռնային Ղարաբաղի չլուծված հակամարտության հետևանքները թվարկելիս HRW-ը մեջբերել է նաև պաշտոնական Բաքվի պնդումները՝ ըստ որի ղարաբաղյան երկրորդ պատերազմի ավարտից մինչև անցած տարվա հոկտեմբեր Լեռնային Ղարաբաղում կամ հարակից տարածքներում ականի պայթյունից զոհվել է 34 խաղաղ բնակիչ, ևս 80-նն էլ վիրավորվել։Ո՛չ Ադրբեջանը, ո՛չ Հայաստանը հակահետևակային ականներն արգելող միջազգային պայմանագրի կողմ չեն, արձանագրում է իրավապաշտպան կազմակերպությունը։HRW-ը տարիներ ի վեր ահազանգում է հայաստանյան կալանավայրերում բռնությունների և վատ վերաբերմունքի դեպքերի մասին՝ այս զեկույցում էլ ընդգծելով, որ խնդիրն այժմ էլ լուծված չէ, մեղավորները հաճախ մնում են անպատիժ՝ «հարուցված գործերը հիմնականում կարճվում են հանցակազմի բացակայության կամ կասկածյալի ինքնությունը չպարզելու հիմնավորմամբ»։Զեկույցի հեղինակները նկատել են, որ Հայաստանում խոշտանգումը քրեականացվելուց յոթ տարի անց դատարանը ընդամենը մեկ վճիռ է կայացրել՝ յոթուկես տարվա ազատազրկման դատապարտելով նախկին բանտային պաշտոնյայի։HRW-ը Հայաստանի իրավապահ համակարգի ներկայացուցիչներին քննադատել է նաև անցած տարվա ընթացքում խաղաղ հավաքները խոչընդոտելու համար: Իրավապաշտպանները մասնավորապես առանձնացրել են մայիսին և հունիսին ընդդիմության ակցիաների ընթացքում ոստիկանների կողմից ուժի անհամաչափ կիրառման դեպքերը։Իրավապահները հիշեցնենք՝ ավելի քան կես տարի է քննում են՝ իրավաչափ էր արդյո՞ք հանրահավաքը հատուկ միջոցներով ցրելու՝ ոստիկանության որոշումը։ Մեղադրյալ, սակայն, ինչպես ընդդիմության ցույցերի ընթացքում ոստիկանության գործողությունները քննող մյուս գործերի դեպքում, չկա։Բռնություններ են կիրառվել լրագրողների նկատմամբ՝ ընդ որում, այդ դեպքերը աճել են, հղում անելով հայաստանյան կազմակերպությունների զեկույցներին արձանագրում է միջազգային կառույցը՝ մանրամասնելով՝ անցած տարի 13 լրագրող բռնության է ենթարկվել ինչպես պետական պաշտոնյաների, այնպես էլ մասնավոր անձանց կողմից, միջադեպերի մեծամասնությունը տեղի է ունեցել ընդդիմության տարբեր բողոքի ակցիաների ժամանակ:Տեղական ու միջազգային փորձագետների, այդ թվում՝ HRW-ի տևական քննադատությունից հետո անցած տարի Հայաստանի կառավարությունը որոշել է հրաժարվել ծանր վիրավորանքի համար քրեական պատասխանատվությունից։ Կառավարության այդ որոշումը հեղինակավոր իրավապաշտպան կազմակերպությունը «դրական» է որակել։Միևնույն ժամանակ զեկույցի հեղինակները նկատում են, որ Հայաստանում շարունակվել են ընտանեկան բռնության, հաշմանդամություն ունեցող անձանց նկատմամբ խտրականությանն առնչվող խնդիրները, չի դադարել բռնությունն ու խտրականությունը սեռական կողմնորոշման և գենդերային ինքնության հողի վրա։  "
Քաղաքականություն,Ռուսաստանի կոշտ արձագանքից հետո Փաշինյանը հետքայլ է անում. ընդդիմադիր պատգամավոր," Ռուսաստանի կոշտ արձագանքից հետո Փաշինյանը հետքայլ է անում, ընդդիմադիր «Հայաստան» խմբակցության պատգամավոր Արթուր Խաչատրյանը այսպես է մեկնաբանում վարչապետի 2 օր առաջվա հայտարարությունը, թե Հայաստանին չի եղել Ռուսաստան-Բելառուս միութենական պետությանն անդամակցելու պաշտոնական առաջարկ։Փաշինյանն ասել էր՝ երբ Անվտանգության խորհրդի քարտուղարը վերջերս հայտարարեց, թե Հայաստանին ստիպում են անդամակցել միութենական պետությանը, փորձագետների հայտարարություններն ու ոչ պաշտոնական շփումներն է նկատի ունեցել։«Օրինակ՝ փորձագետների կողմից շարունակաբար զարգացվող խոսույթն էլ կարելի է ոչ պաշտոնական համարել, ոչ պաշտոնական շփումներն էլ կարելի է համարել: Գրիգորյանը, ենթադրում եմ, այդ թվում դրանք է նկատի ունեցել», - նշել է վարչապետը:«Այդ պնդումից հետո, երբ ստացանք ռուսական պաշտոնական շրջանակների հերքումը և պահանջը՝ ներկայացնել փաստեր, Փաշինյանը ստիպված պետք է լղոզեր իր ամենամտերիմ զինակիցներից Արմեն Գրիգորյանի ասածը, որպեսզի չխայտառակեր իրեն: Ի՞նչ է նշանակում փորձագիտական շրջանակներ ասելը, նուն հաջողությամբ Արմեն Գրիգորյանը, եթե հիշեր իր ոչ վաղ անցյալը և հասարակական տրանսպորտով երթևեկեր, կարող էր ասել, որ երթուղային տաքսիում եմ լսել, որ պարտադրում են, որ Հայաստանը անդամակցի միութենական պետությանը: Սա ուղղակի խայտառակություն էր», - ասաց Արթուր Խաչատրյանը:Մինչ իշխանական որոշ պատգամավորների կարծիքով՝ Ռուսաստանը մղում է Հայաստանին միութենական պետություն, ընդդիմադիր Արթուր Խաչատրյանը կասկածում է, թե Հայաստանն այժմ Ռուսաստանին պետք է նույն միության մեջ:«Այսօր Ռուսաստանն ինքը այնքան պրոբլեմ ունի, որ մի հատ էլ միութենական պետություն հրավիրել մի պետության, որը հավելյալ խնդիրներ կառաջացնի, կարծում եմ, որ նման բան հիմա չի կարող լինել», - ընդգծեց պատգամավորը:  "
Քաղաքականություն,Լաչինի միջանցքում տեղի ունեցողը Փաշինյանի քաղաքականության հետևանքն է. Մամիջանյան," «Ազատություն». - Դուք համաձա՞յն եք, որ միջանցքը բացելու գործը Ռուսաստանինն է։ Այն, ինչ մեկ ամիս է, ասում է իշխանությունը, և երեկ վարչապետ Փաշինյանը ասուլիսում կրկին ասեց։Մամիջանյան. - Եկեք ամեն դեպքում շնորհակալ լինենք խաղաղապահ առաքելություն իրականցնող զինվորներին, այն 18-20 տարեկան տղաներին, որոնք տնից հազարավոր կիլոմետրերով հեռու պահպանում են Արցախում բնակվող հայերի ֆիզիկական գոյությունը։ Եկեք էս փաստը կասկածի տակ չդնենք։ Երկրորդ տիրույթը, այսինքն՝ ռուսական էսթաբլիշմենտի քաղաքական գնահատականների մասով ես կարող եմ բերել մի հազար պատճառ, թե ինչի է ամեն ինչ ստացվում էսպես։ Ընդ որում, էդ պատճառների մի մասը կլինի հրապարակում՝ Կառավարության շենքում նստած, մյուս մասը՝ աշխարհաքաղաքական ամենատարբեր հատվածներում՝ Ուկրաինայից մինչև Սիրիա։ Բայց եթե Փաշինյանի պնդմամբ, Լաչինի միջանցքի փակման հետ կապված երկու ուղղություն կա հարցադրում անելու (որի հետ ես համաձայն չեմ)՝ Ադրբեջանը և Ռուսաստանը, ինչ-որ մեկը ինձ կարո՞ղ է բացատրել Արարատ Միրզոյանի՝ դեկտեմբերյան Միրզոյան - Լավրով - Բայրամով հանդիպմանը չմասնակցելու տրամաբանությունը։ Այսինքն՝ եթե քո մոտեցմամբ, կա երկու հասցեատեր էդ հարցի, ու էդ երկու հասցեատերը մի տեղում են ու դու դրան հրավիրված ես, ինչի՞ չես գնում...«Ազատություն». - Չեն գնում, որովհետև շանտաժի, ճանապարհ փակելու սպառնալիքի տակ չեն բանակցում։ Պարզ բացատրել են...Մամիջանյան. - Մի վայրկյան։ Իսկ գերիների շանտաժի տակ բանակցո՞ւմ են։ Իսկ Հայաստանի Հանրապետության սուվերեն տարածքում ադրբեջանական և, ըստ որոշ տեղեկությունների, նաև թուրք զինյալների փաստի պարագայում բանակցո՞ւմ են... Էսպես շատ երկար կարող եմ շարունակել։ Սա նախապայմաններ դնելու ժամանակը չէր։ Երեսուն օր Արցախը բլոկադայի մեջ է, և եթե քո կարծիքով էդ հարցի երկու հասցեատերերը մի տեղում են, դու իրավունք չունես Երևանում մնալ։«Ազատություն». - Ի՞նչ անեն իշխանությունները։ Եթե ուժով փորձեն բացել միջանցքը, դա վերաճելու է լայնածավալ ռազմական գործողության։Մամիջանյան. - Այն, ինչ տեղի է ունենում Լաչինի միջանցքում, Հայաստանի Հանրապետության կառավարության անհեթեթ, անհեռանկար, շատ մեղմ եմ ասում, սիրողական արտաքին քաղաքականության արդյունքն է։ Որովհետև շատ ու շատ հնարավորությունների էս ընթացքում ոչ թե չեն օգտագործվել, այլ արվել է դիամետրալ հակառակը։«Ազատություն». - Ճիշտ չէ՞ վարչապետ Փաշինյանը, որ որևէ պետություն երբևէ չի ասել, որ Լեռնային Ղարաբաղը Ադրբեջան չէ։Մամիջանյան. - Խայտառակ մանիպուլյացիա... Փաշինյանը փորձում է ներկայացնել, որ փաստը, որ առհասարակ առկա էր քննարկում էդ հարցի շուրջ, ենթադրում ա, որ Արցախը պետք է հայտնվեր Ադրբեջանի կազմում։ Հիմա պարզ մի քանի հարց եմ տալիս։ Իհարկե, եթե միջազգային հանրությունը ընդուներ, որ Արցախը չի մտնում Ադրբեջանի կազմում, ինչի՞ համար էր ստեղծվում Մինսկի խումբը, կդադարեր գոյությունը, Արցախի խնդիրը լուծված կլիներ։ Բայց միևնույն ժամանակ, եթե միջազգային հանրությունը որպես կայացած փաստ ընդուներ էն գաղափարը, որ Արցախը չունի ինքնորոշման հնարավորություն, ապա էդ բոլոր կառույցները չէին լինի։Հարցազրույցն ամբողջությամբ կարող եք դիտել այստեղ.  "
Քաղաքականություն,"Ընդդիմության համոզմամբ, Նիկոլ Փաշինյանը ցույց տվեց, որ ձեռքերը լվացել է Արցախից "," Ընդդիմության համոզմամբ, այսօրվա ասուլիսում Նիկոլ Փաշինյանը ցույց տվեց, որ ձեռքերը լվացել է Արցախից և որ իր համար Արցախի կարգավիճակի հարց այլևս գոյություն չունի։«Հայաստան» խմբակցության պատգամավոր, դաշնակացան Արթուր Խաչատրյանի խոսքով, Փաշինյանը փորձեց քողարկել, բայց իրականում շատ հստակ ուղերձ հղեց՝ իր համար Արցախի հարցը փակված է, և Արցախը Ադրբեջանի ներքին գործն է։ Այդ նպատակով, ըստ ընդդիմադիր պատգամավորի, Փաշինյանը փորձեց աղճատել իրականությունը և հասարակությանը մոլորեցնելով պնդել, թե և' Հայաստանը, և' միջազգային հանրությունը վաղուց ճանաչել են Արցախը Ադրբեջանի մաս։ Եվ սա այն դեպքում, երբ Մադրիդյան սկզբունքների համաձայն, միջազգային հանրությունը, ի դեմս երեք համանախագահների, հայտարարում էր, որ Արցախի կարգավիճակը պետք է որոշվի պարտադիր իրավական ուժ ունեցող հանրաքվեի կամ կամարտահայտման միջոցով։«Ինքը չասեց՝ մենք դա ճանաչում ենք Ադրբեջանի մաս որպես։ Ինքը փորձեց ինչ-որ քողարկել, ասել, որ աշխարհը չի ճանաչել Արցախը որպես անկախ պետականություն կամ Հայաստանի մաս, Մադրիդյան սկզբունքները փորձեց աղճատել։ Բայց իր այդ աղճատելու, քողարկելու ձախող փորձի մեջ հստակ երևում էր իր ուղերձը։ Որ Արցախը իրենք ընդունում են որպես Ադրբեջանի մաս», - ասաց Խաչատրյանը։Խոսելով արդեն Լաչինի միջանցքի շուրջ ստեղծված ճգնաժամի մասին, ըստ Արթուր Խաչատրյանի, Փաշինյանը մեկ այլ ուղերձ էլ հղեց՝ որ Արցախի անվտանգության հարցը ինքը հանձնել է Ռուսաստանին և դրանով իսկ լվացել ձեռքերը։«Եթե հանկարծ առաջիկայում Ռուսաստանը հայտարարի, որ չի կարողանում բացել Լաչինի ճանապարհը, և Արցախը պետք է ինտեգրվի Ադրբեջանին, ո՞րն է լինելու Հայաստանի քայլը», - հարցնում է պատգամավորը՝ շեշտելով , որ նույն իրավիճակը կարող ենք ունենալ Հայաստանի սահմաններին, որտեղ կանգնած են ռուսական զորքերը. - «Այսինքն՝ Հայաստանը ինչ-որ չափով իր անվտանգությունը դարձյալ պատվիրակել է ռուսական կողմին։ Եթե Թուրքիայից հարձակում լինի Շիրակի մարզի, Արագածոտնի, Արմավիրի, Արարատի մարզերի վրա, մենք պետք է մեր երկիրը չպաշտպանե՞նք, ասե՞նք՝ դե ինչ անենք, ռուսները պետք է պաշտպանե՞ն»։Խորհրդարանական ընդդիմադիր մյուս՝ «Պատիվ ունեմ» խմբակցության քարտուղար Տիգրան Աբրահամյանի համոզմամբ, Լաչինի միջանցքի շուրջ Փաշինյանի հնչեցրած հայտարարությունները ցույց են տալիս, որ Հայաստանի իշխանությունը իրավճակին ոչ համահունչ է գործում։ Այն դեպքում, երբ Արցախը շուրջ մեկ ամիս շրջափակված է, ամեն օր իրավիճակն ավելի է սրվում, և ճանապարհի փակմանը զուգահեռ, Ադրբեջանը խափանել է նաև Հայաստանից Արցախը սնուցող էլեկտրական միակ բարձրավոլտ գիծը. - «Ես ավելի շատ Նիկոլ Փաշինյանի հայտարարության տակ տեսնում եմ պատասխանատվությունից փախուստ, և ստեղծված իրադրությունը ամբողջովին Արցախի և Արցախի իշխանությունների ուսերին թողնելու մոտեցում, քան տեսնում եմ Արցախի, օրինակ, սուբյեկտայնությունը ընդգծելու տրամաբանություն։ Որովհետև այն, ինչ խոսում է Նիկոլ Փաշինյանը, դրան զուգահեռ ավելի բաց խոսքով խոսում են նրա թիմակիցները, որոնց հայտարարությունների հիմքում այն է, որ Լեռնային Ղարաբաղը ինքնին Հայաստան չէ, կամ Լեռնային Ղարաբաղը կարող է ապագա ունենալ Ադրբեջանի կազմում»։Տիգրան Աբրահամյանն անընդունելի է համարում Փաշինյանի այն հայտարարությունը, թե Հայաստանի իշխանությունը պետք է զբաղվի Հայաստանի հարցերով, իսկ Արցախի իշխանությունը՝ Արցախի հարցերի կարգավորմամբ. - «Սա անընդունելի է նախ և առաջ այն տեսանկյունից, որ Արցախը այս պահին այնպիսի իրավիճակում է և' աշխարհագրական, և' ռազմաքաղաքական, և առհասարակ Ադրբեջանի տոտալ վերահսկողության պայմաններում, հատկապես կոմունիկացիոն առումով, բնական է, որ Արցախը ինքն իրենով որևէ խնդիր չի կարող կարգավորել»։Ի՞նչ պետք է անի այս իրավիճակում Հայաստանի իշխանությունը, որ չի անում Լաչինի միջանցքը բացելու համար։Արթուր Խաչատրյանի համոզմամբ, եթե Փաշինյանն ընդունում է, որ միջանցքի բացման բանալին Ռուսաստանի ձեռքում է, ուրեմն պետք է նախ կարողանա աշխատել այդ երկրի հետ և ոչ թե միայն մեղադրանքներ ներկայացնի։ Եվ հետո, միջազգաին հարթակներում Արցախի շրջափակումը պետք է մարդասիրականից բարձրացնել քաղաքական հարթություն. - «Բայց «ճանաչում հանուն փրկության»-ը պետք է լինի այս իշխանությունների քաղաքական թեզը, քաղաքականությունը։ Բայց քանի որ իրենք արդեն հռչակում են, որ Հայաստանը Արցախը ճանաչել է Ադրբեջանի մաս, իրենք այդ թեզը տանի»։Տիգրան Աբրահմայանի համոզմամբ, նախ իշխանությունները հետևողական չեն իրենց գործողություններում, ինչի վկայությունը ՄԱԿ-ի Անվտանգության խորհրդում Լաչինի հարցի քննարկումն էր՝ առանց բանաձևի ընդունման, ու այդպես էլ չիրագործված Մարդու իրավունքների եվրոպական դատարանի որոշումը։Այժմ էլ, երբ Արցախը խոսում է օդային միջանցքը բացելու անհրաժեշտության մասին, Հայաստանի իշխանությունը պատշաճ չի արձագանքում և հարցը միջազգային կառույցներում առաջ չի մղում։Տիգրան Աբրահամյանի կարծիքով ևս, Հայաստանի իշխանությունը բավարար չի աշխատում տարածաշրջանի հիմնական դերակատար Ռուսաստանի հետ. - «Հայաստանի իշխանությունները, անկախ հանգամանքներից, միջազգային դերակատարների հետ, և հատկապես այն երկրների, որոնք մեր տարածաշրջանում ունեն գործուն դերակատարություն, նրանց հետ նորմալ աշխատանքի ճակատ չեն ձևավորում, և փաստացի Հայաստանի համար ծանրագույն իրավիճակներում Հայաստանը մնում է մեն-մենակ»։  "
Քաղաքականություն,"Ռուս խաղաղապահներից բացի, որևէ այլ սուբյեկտ Լաչինի միջանցքում վերահսկողություն չպիտի ունենա. Փաշինյան (լրացված)"," 16։44«Արցախի ժողովրդի անվտանգությունը երաշխավորելու ՀՀ կառավարության խոստումը ժամկետանց չէ»​«Ազատության» հարցադրմանը, թե Փաշինյանը հայտարարում է, որ Ղարաբաղն ինքը պետք է բանակցի իր անվտանգության հարցով, այս դեպքում Արցախի ժողովրդի անվտանգությունը երաշխավորելու կառավարության խոստումը ժամկետա՞նց պետք է համարել, արդյոք սա ձեռքերը լվանալ չէ՞ Արցախից, այն պարագայում, երբ Ադրբեջանը դրան չի համաձայնում, վարչապետն արձագանքեց. «Ոչ մի բան ժամկետանց համարել պետք չէ և չի կարելի։ Հարցն այն է, թե որևէ առաքելություն ինչ բանաձևով է իրագործվում։ Այն, ինչի մասին մենք խոսում ենք, սկսած նոյեմբերի 9-ի հայտարարության տեքստից, այդ հանձնառության իրականացման ճարտարապետության մասն է»։Անվտանգությունը երաշխավորելու հանձնառության մի մաս է, ըստ Փաշինյանի, Հայաստանից հնչող քննադատությունը ռուս խաղաղապահների հասցեին։ «Մենք խոսում ենք այն մասին, որ եթե ՌԴ-ն այդ գործառույթը չի կարողանում իրականացնել, գուցե ինքը պետք է դիմի ՄԱԿ-ի Անվտանգության խորհրդին ռուս խաղաղապահներին միջազգային մանդատով օժտելու կամ Լեռնային Ղարաբաղ բազմազգ խաղաղապահ խումբ գործուղելու հարցում։ Մենք այս խոսույթը որպես ի՞նչ ենք բարձրացնում՝ այդ թվում որպես ԼՂ անվտանգության երաշխավոր երկիր։ Եթե Ձեր ասածն է, ուրեմն մենք պետք է այդ հարցով ընդհանրապես չզբաղվենք», - հավելեց նա։Հարցին՝ խաղաղապահների ժամկետը լրանալու դեպքում ՀՀ-ն հնարավո՞ր է դիմի ՄԱԿ-ին, Փաշինյանն ասաց, որ իրավիճակի վերլուծությունը հիմք է տալիս նման բան ասելու, եթե տեսնի, որ գործառույթին որևէ բան սպառնում է. «Մենք՝ այդ թվում որպես Լեռնային Ղարաբաղի անվտանգության երաշխավոր երկիր, պետք է նաև այլ միջոցներ փնտրենք և փորձենք գտնել»։16։00«Փաստն այն է, որ այսօր էլ, երեկ էլ ամբողջ միջազգային հանրությունը Լեռնային Ղարաբաղն ընկալել է որպես Ադրբեջանի մաս։ Մենք գուցե նաև այդքան պրագմատիկ չենք գտնվել, երբ մեզ թվացել է, թե ՄԱԿ ԱԽ 4 բանաձևերն ուղղակի տեքստեր են թղթի վրա գրված, ու մենք կարող ենք նաև չնկատելու տալ, դա մի մոտեցում է եղել, որի մասին պետք է մտածենք։ Մենք պետք է առերեսվենք փաստերի հետ։ Ղարաբաղի հարցում մեր խոսույթը, մեր ռազմավարությունները մեկը մյուսին հակասել են։ Եվ սա նույնպես բերել է որոշակի հետևանքների», - ասաց վարչապետը։2020 պատերազմից շաբաթներ առաջ BBC-ն հարց էր ուղղել՝ ինչպե՞ս է Փաշինյանն այդ բանաձևերից հետո գնում Ստեփանակերտ և հայտարարում՝ Ղարաբաղը «Հայաստան է և վերջ»։«ՄԱԿ-ի անվտանգության խորհրդի փաստաթղթում չի նշվում Հայաստանի Հանրապետություն կամ Հայաստանի Հանրապետության զինված ուժեր։ Այնտեղ նշված է Լեռնային Ղարաբաղի հայերի ինքնապաշտպանական ուժեր։ Երկրորդ, Դուք առաջարկում եք առերեսվել իրականության հետ։ Իսկ իրականությունն այն է, որ նախքան հակամարտության սկիզբը Լեռնային Ղարաբաղի ազգաբնակչության 80-90%-ը հայեր էին։ Եվ փորձելով երկրամասը մաքրել հայերից` Ադրբեջանը սկիզբ դրեց հակամարտությանը», - պատասխանել էր Փաշինյանը 2020-ի օգոստոսին։15։49«Դուք ընդունե՞լ եք, որ Արցախն, ի վերջո, պետք է լինի Ադրբեջանի կազմում խաղաղության պայմանագրով կամ ինչ-որ տարբերակով», - հետաքրքրվեց լրագրողը, հիշեցնելով՝ դեկտեմբերին Ռուսաստանի արտգործնախարարը պնդել էր, թե Պրահայում ստորագրված քառակողմ փաստաթղթով հայկական կողմը փակել է Ղարաբաղի կարգավիճակի հարցը, և դրանից հետո անհիմն են մեղադրանքները, թե Ռուսաստանն է հրաժարվել խնդրի կարգավորումը ապագային թողնելու իր առաջարկից:«Այնտեղ կա պայմանավորվածության արձանագրում, որ Հայաստանը և Ադրբեջանը միմյանց տարածքային ամբողջականությունը ճանաչում են 1991թ. Ալմա-Աթայի հռչակագրի հիման վրա, բայց մեր մտահոգությունն այն է, որ Ադրբեջանի նախագահը վերջին շրջանում անընդհատ ասում է, որ ՀՀ-ն ճանաչել է Ադրբեջանի տարածքային ամբողջականությունը, ենթադրում եմ, հղվելով Պրահայի փատաթղթին, բայց չի ասում, որ Ադրբեջանն էլ ճանաչել է Հայաստանի տարածքային ամբողջականությունը։ Այստեղ կարևոր է նաև այդ հարցում պարզաբանում մտցնել՝ Ադրբեջանը ճանաչո՞ւմ է Հայաստանի Հանրապետության տարածքային ամբողջականությունը, եթե այո, Հայաստանի Հանրապետությունն էլ ճանաչում է Ադրբեջանի տարածքային ամբողջականությունը», - պատասխանեց վարչապետը։Նիկոլ Փաշինյանը, սակայն, ուղիղ պատասխան չտվեց լրագրողի հարցին՝ ընդունելի՞ է Հայաստանի համար, որ Ղարաբաղը լինի Ադրբեջանի կազմում։ 15։22Անկլավների հարցը ևս ընդգրկված է լինելու դելիմիտացիայի և դեմարկացիայի քննարկումների մեջ․ «Մենք էլ ունենք այդ թեման, Արծվաշենը կա, որը ՀՀ ինքնիշխան տարածքի մասին է, և որը այսօր Ադրբեջանի վերահսկողության ներքո է», - այսօր ասաց վարչապետը։Փաշինյանն անկլավների մասին առաջին անգամ հրապարակավ խոսեց անցած տարի՝ խորհրդարանական ընտրությունների ժամանակ, հայտարարելով՝ Ադրբեջանը դեռ նոյեմբերի 9-ի բանակցություններում է այս հարցը բարձրացրել, բայց իրենք այն ընդհանրապես հանել են: «Մենք շատ հստակ դիրքորոշում ենք արտահայտել և այդ կետն ընդհանրապես հանվել է», - ասել էր Փաշինյանը նախընտրական հավաքի ժամանակ։Ադրբեջանական կողմի հայտարարություններից դատելով՝ Բաքուն պահանջում է Տավուշի մարզի Վերին Ոսկեպար, Ներքին Ոսկեպար, Բաղանիս Այրում, Խեյրիմլի, Սոֆուլու, Բարխուդարլու, Ղըզըլհաջըլը գյուղերը և Արարատի մարզում գտնվող Տիգրանաշենը՝ նախկին Քյարքին: 15։06Պատասխանելով «Հետք» պարբերականի հարցին՝ արդյոք կոռուպցիոն ռիսկեր չի տեսնում, երբ Ազգային Ժողովի նախագահը հանգստի է մեկնում «Վիվարո» ընկերության սեփականատերերի ինքնաթիռով, Փաշինյանը պնդեց՝ այդ ընկերության՝ «շահումով խաղերի բիզնեսի գովազդի վրա դրվել են մի շարք սահմանափակումներ», և հիմա խաղադրույքների ոլորտում «շատ լուրջ անկում կա»։Պաշտոնական վիճակագրությունը, սակայն,փաստում է, որ այդ փոփոխություններից հետո թափ են ստացել համացանցով կատարված խաղադրույքները․ դրանք 2018-ի համեմատ, ավելացել են 6 անգամ։ Նույն վիճակագրությամբ, 2021թ. Հայաստանում բուքմեյքերական ոլորտում ավելի քան 6,5 միլիարդ դոլար է շրջանառվել, համեմատության համար՝ նույն ժամանակահատվածում ողջ երկրի պետբյուջեն երկու անգամ ավելի քիչ եկամուտ է ստացել։ Մեկ տարում մարդիկ ավելի քան 140 միլիոն դոլար են պարտվել։ 14։00Արցախի ժողովուրդը պետք է լինի այն սուբյեկտը, որը կխոսի Լեռնային Ղարաբաղի հայերի իրավունքների ու անվտանգության մասին։ «Իրենք պետք է որոշումներ կայացնեն», ասաց Նիկոլ Փաշինյանը, հավելելով, թե Հայաստանը «կաջակցի մեզ հասու բոլոր միջոցներով»։2020-ի պատերազմից հետո ընդունված Կառավարության հնգամյա ծրագրում, մինդեռ, արձանագրված է․ Հայաստանի Հանրապետությունը շարունակելու է լինել Արցախի ժողովրդի անվտանգության երաշխավորը և շարունակելու է աշխատել Արցախի ժողովրդի իրավունքների պաշտպանության ուղղությամբ:Անդրադառնալով հարցին՝ ո՞րն է կարմիր գիծը, որն անցնելու դեպքում Փաշինյանը չի ստորագրի խաղաղության պայմանագիր Ադրբեջանի հետ, ասաց՝ «եթե տեքստը չհամապատասխանի Հայաստանի Հանրապետության պետական շահերին»՝առանց հավելյալ մանրամասների։ 13։36«Լաչինի փակումն ունի երկու նպատակ․ առաջինը՝ կոտրել Լեռնային Ղարաբաղի ժողովրդի կամքը՝ ապրելու սեփական տանը, և Հայաստանին ներքաշել ավելի մեծ սադրանքի մեջ»,-հայտարարեց Փաշինյանը։Պատասխանելով հարցին՝ ինչ է անում պաշտոնականա Երևանն այս ուղղությամբ, Փաշինյանն ասաց՝ Հայաստանի քայլերը պետք է լեգիտիմ լինեն։ «Մենք պետք է փորձենք կապիտալիզացնել միջազգային հանրության արձագանքը։Այստեղ շատ կարևոր է Ռուսաստանի Դաշնության դիրքորոշումը և ՌԴ խաղաղապահ զորախմբի գործունեությունը»։   13։17Հայաստանին Ռուսաստանի հետ միութենական պետություն կազմելու պաշտոնական առաջարկ չի եղել«Եթե նկատի ունեք որևէ պաշտոնական առաջարկ՝ չի եղել և չէր էլ կարող լինել, բայց իրականությունն այդքան պարզ չէ, ինչքան թվում է։ Երբեմն մենք պետք է խորը դիտարկենք ոչ այնքան հարցի տեքստը, որքան ենթատեքստը, և մենք պետք է դիտարկենք գլոբալ պրոցեսները», - ասաց Նիկոլ Փաշինյանը։ Լրագրողի հստակեցնող հարցին՝իսկ ոչ պաշտոնական ինչ առաջարկներ են արվել և երբ, վարչապետն արձագանքեց․ «Օրինակ՝ փորձագետների առումով շարունակաբար զարգացվող խոսույթներն էլ կարելի է համարել ոչ պաշտոնական. ոչ պաշտոնական շփումներն էլ»։Ռուսական կողմը «ակնհայտ անհեթեթություն» է որակում Երևանից հնչող այս պնդումները՝ պահանջելով ներկայացնել ասվածի հստակ ապացույցներ։  13։07ՌԴ-ի հետ հարաբերությունների ու ՀԱՊԿ-ի մասին2020-ի 44-օրյա պատերազմից հետո Հայաստանի առաջնային մտահոգությունն ու օրակարգը առաջին հերթին Ռուսաստանի հետ եղել է այն, որ Ադրբեջանը ագրեսիվ գործողություններ կձեռնարկի ՀՀ միջազգայնորեն ճանաչված տարածքի նկատմամբ, ասաց վարչապետ Փաշինյանը: Ըստ նրա՝ սա եղել է ՌԴ-ի հետ հաղորդակցության հիմնական թեման:«Իմ կարծիքով՝ այդ խոսակցությունը եղել է շատ կոնկրետ, այդ խոսակցությունների արդյունքում մենք ստացել ենք պաշտոնական հավաստիացումներ, որ ՀՀ սահմանները կարմիր գիծ են անվտանգության ոլորտի մեր դաշնակիցների, գործընկերների համար:Երևանում գագաթնաժողովում Հայաստանի առաջադրած հիմնական խնդիրը այն էր, որ ոչ միայն տեսականորեն, այլ նաև գործնական խնդիր ունենք ի ցույց դնելու ու հասկանալու, թե որն է ՀԱՊԿ պատասխանատվության գոտին ՀՀ-ում: Մենք ասել ենք, որ առանց այս գծի արձանագրման մենք որևէ այլ փաստաթղթի ընդունում չենք պատկերացնում», - ասաց նա՝ հավելելով, որ այս խոսակցությունը շարունակում է մնալ օրակարգային։Չնայած ՀԱՊԿ -ն այդպես էլ քաղաքական հայտարարություն չարեց Երևանում կայացած գագաթնաժողովին և չդատապարտեց Ադրբեջանի սեպտեմբերյան ագրեսիան Հայաստանի նկատմամբ, վարչապետն անկեղծ ու դրական էր գնահատել գագաթնաժողովի քննարկումները։ Սակայն, հենց դաշնակիցների քաղաքական հայտարարության բացակայության պատճառով նա հրաժարվել էր ստորագրել ՀԱՊԿ հռչակագիրը և Հայաստանին օժանդակություն ցուցաբերելու համատեղ միջոցառումների նախագիծը։Այսօրվա ասուլիսին Նիկոլ Փաշինյանը հավելեց, որ ըստ էության, Ռուսաստանի կողմից «չարձագանքման պայմաններում, ստացվում է, որ Ռուսաստանի Դաշնության ռազմական ներկայությունը Հայաստանում ոչ միայն չի երաշխավորում ՀՀ անվտանգությունը, այլև ընդհակառակը՝ սպառնալիքներ է ստեղծում ՀՀ անվտանգության համար»։ 12։47ՀԱՊԿ զորավարժությունները ՀՀ-ում չեն կայանա. Հայաստանը նպատակահարմար չի համարում«ՀՀ պաշտպանության նախարարն արդեն իսկ ՀԱՊԿ միավորված շտաբին գրավոր տեղեկացրել է, որ մենք ՀՀ-ում նման զորավարժություններ անցկացնելն այս իրավիճակում նպատակահարմար չենք համարում: Եվ այդ զորավարժությունները ՀՀ-ում, համենայն դեպս, այս տարի չեն կայանա», - հայտնեց վարչապետը։ՌԴ պաշտպանության նախարարությունը ավելի վաղ հայտարարել էր, որ ՌԴ ցամաքային զորքերի ստորաբաժանումները մասնակցելու են Հավաքական անվտանգության պայմանագրի կազմակերպության խաղաղապահ զորավարժություններին։12։26«Միակ բանը, որ այս ամենին խանգարում է, Ադրբեջանի շարունակական խոսույթն է ինչ-որ միջանցքների մասին»Նիկոլ Փաշինյանը ողջունում է օդային բեռնափոխադրումների արգելքը վերացնելու Թուրքիայի քայլը. «Կարևոր է, որ Հայաստանի և Թուրքիայի հարաբերություններում ոչ միայն բանակցություններ տեղի ունենան, այլև իրադարձություններ, որոնք կապահովեն դինամիկան այդ բանակցություններում։ Սա շատ կարևոր է նաև հատուկ ներկայացուցիչների աշխատանքի համար»։Նա հույս հայտնեց, որ առաջիկայում նաև երրորդ երկրի քաղաքացիների, դիվանագիտական անձնագիր ունեցողների համար կբացվի սահմանը։Հայաստանի վարչապետը խոսեց նաև ապաշրջափակման մասին՝ շեշտելով, որ Երևանը մնում է այս հարցում շահագրգռված։«Պետք է արձանագրեմ պատրաստակամությունը նաև Երասխ-Սադարակ-Օրդուբադ-Մեղրի-Հորադիզ երկաթուղին վերականգնելու վերաբերյալ։ Մենք դրան պատրաստ ենք։ Միակ բանը, որ այս ամենին խանգարում է, Ադրբեջանի շարունակական խոսույթն է ինչ-որ միջանցքների մասին։ Մենք պատրաստ ենք իրագործել հայկական խաչմերուկի մեր տեսլականը, նաև հասկանում ենք՝ ձեզ հայտնի հանգամանքների բերումով միջազգային բեռնափոխադրումների, լոգիստիկ շղթաների և ուղիների գլոբալ փոփոխություններ են տեղի ունենում, և այս փոփոխությունները կարելի է օգտագործել ի նպաստ տարածաշրջանում խաղաղության և կայունության և ոչ հակառակը», - հայտարարեց Նիկոլ Փաշինյանը։12։18«Ռուսաստանի Դաշնության խաղաղապահ զորախումբը պետք է ապահովի Լաչինի միջանցքի բնականոն գործունեությունը»«Ռուսաստանի Դաշնության խաղաղապահ զորախումբը պետք է ապահովի Լաչինի միջանցքի բնականոն գործունեությունը, և դա հստակ ձևակերպված է եռակողմ հայտարարության մեջ։ Լաչինի միջանցքը պետք է լինի ՌԴ խաղաղապահ ուժերի վերահսկողության ներքո։ Որևէ այլ սուբյեկտ Լաչինի միջանցքում վերահսկողություն պիտի չունենա», - նշեց վարչապետ Փաշինյանը։Ավելի վաղ՝ կառավարության նիստին Նիկոլ Փաշինյանը բարձրաձայնել էր ռուս խաղաղապահներին միջազգային մանդատով օժտելու կամ միջազգային զորախումբ Արցախ ուղարկելու մասին՝ նշելով, որ եթե Ռուսաստանը չի կարողանում ապահովել Արցախի անվտանգությունը, ապա պետք է դիմի ՄԱԿ -ի Անվտանգության խորհրդին՝ ռուս խաղաղապահներին միջազգային մանդատով օժտելու կամ Արցախ լրացուցիչ բազմազգ խաղաղապահ զորախումբ ուղարկելու հարց բարձրացնի։Բաքուն, իր հերթին, շարունակում է պնդել, թե Լաչինի միջանցքը բաց է, և «Հայաստանը և որոշ խամաճիկներ միտումնավոր խոչընդոտում են քաղաքացիներին օգտվել Լաչինի ճանապարհից՝ «շրջափակման» մասին կեղծ պատմություն ստեղծելու համար»։12:11«Հայաստանի կառավարության գործիքակազմը պետք է լինի դիվանագիտական»Հայաստանի կառավարության գործիքակազմը պետք է լինի դիվանագիտական, այն է՝ միջազգային հնարավորինս մեծ ճնշում գործադրել Լաչինի միջանցքը բացելու հարցում, ասուլիսին հայտարարեց վարչապետ Նիկոլ Փաշինյանը։«Այն, ինչ տեղի է ունենում Լաչինի միջանցքում, առաջին հերթին Լեռնային Ղարաբաղի ժողովրդին, Լեռնային Ղարաբաղի հայության սեփական հայրենիքում ապրելու կամքը կոտրելու նպատակ ունի, և սա է խնդրի ամենակարևոր կոնտեքստը, և մենք պետք է սա հաշվի առնենք», - հավելեց նա։Մեկնաբանելով լուրերը, թե ՀՀ-ն Ռուսաստանին վերջնագիր է ներկայացրել, վարչապետն արձագանքեց. «Ես չեմ կարծում, թե մենք մեր գործընկերների հետ պետք է վերջնագրերի լեզվով խոսենք, այն, ինչ մենք ունենք ասելու տվյալ իրադրության հետ կապված, արդեն հրապարակային ասվել է։ Նաև հրապարակային գնահատականներ են տրվել Լաչինի միջանցքը փակելու փաստին»։Նիկոլ Փաշինյանը, սակայն, չարձագանքեց ՀԱՊԿ-ից ու ԱՊՀ-ից դուրս գալու հնարավորության վերաբերյալ հարցին։Նա հիշեցրեց 2020թ. նոյեմբերյան եռակողմ հայտարարության 6-րդ կետը՝ նշելով, որ Լաչինի միջանցքի վերաբերյալ իրավական պարտավորություններ են դրված Ադրբեջանի և Ռուսաստանի վրա։Ըստ համաձայնագրի՝ Հայաստանը Ղարաբաղի հետ կապվելու է Լաչինի միջանցքով, որը չի հասնելու Շուշի, ունենալու է 5 կմ լայնություն և մնալու է ռուս խաղաղապահների վերահսկողության ներքո:   "
Քաղաքականություն,Ռուբեն Վարդանյանն իր քաղաքականությամբ չի տեղավորվում Ադրբեջանի՝ Արցախի հայաթափման ծրագրի մեջ. քաղաքագետ," Խնդիրը անձը չէ, Ռուբեն Վարդանյանն իր քաղաքականությամբ չի տեղավորվում այն ծրագրի մեջ, որը Ադրբեջանի իշխանությունները նախատեսել են Արցախի հայաթափման գործում, այսինքն՝ քայլ առ քայլ Արցախն ինտեգրելու հարցում,«Ազատության» հետ զրույցում ասաց քաղաքական մեկնաբան Արմեն Բաղդասարյանը:Ստորև ներկայացնում ենք հատված հարցազրույցից.«Ազատություն». - Ռուբեն Վարդանյանն ինչո՞ւ է այսչափ խնդրահարույց Ադրբեջանի համար։Բաղդասարյան. - Բնականաբար, խնդիրը անձը չէ։ Ես կարծում եմ, որ Ռուբեն Վարդանյանը իր քաղաքականությամբ չի տեղավորվում այն ծրագրի մեջ, որը Ադրբեջանի իշխանությունները նախատեսել են Արցախի հայաթափման գործում, այսինքն՝ քայլ առ քայլ Արցախն ինտեգրելու հարցում։ Կարծում եմ՝ Ռուբեն Վարդանյանը բավականին կոշտ դիմադրություն է ցուցաբերում այդ հարցում, որպես ֆիգուր գործոն է, բավականին լուրջ գործոն է, ավելին՝ ես որքան գիտեմ իմ անձնական շփումների միջոցով, արցախցիների շրջանում նա բավականին մեծ վստահություն ունի, այսինքն՝ մարդիկ հավատում են նաև նրան։ Եվ կարծում եմ, որ սա է, որ հույս է տալիս արցախցիներին, որ կարող է ինչ-որ ելք լինել, իսկ սա Ադրբեջանի ծրագրերի մեջ չի մտնում, և խնդիրը անձերը չեն։«Ազատություն». - Իսկ գուցե հակառա՞կը՝ նրա հեռացումը Արցախից կարող է դրություն փոխել լավ իմաստով։Բաղդասարյան. - Եթե Արցախն այդ պահանջը կատարի, դա կնշանակի, որ Արցախը համարում է, որ ինքն այլևս իշխանություն չունի, և դա որոշում են Ադրբեջանում, այսինքն՝ ինչ-որ մարզպետ, որ խորհրդային տարիներին Բաքվում էր նշանակվում, այնպես էլ հիմա պիտի լինի, և թեկուզ հենց դրա համար Արցախը, կարծում եմ, չպետք է համաձայնվի ոչ թե հաշվի առնելով նրա անձը, չպետք է համաձայնվի և թույլ տա, որ Ադրբեջանը որոշի իր հետ բանակցողին։«Ազատություն». - Անորոշությունը գնալով խորանում է, վերջիվերջո Դուք այս փակուղուց դուրս գալու ի՞նչ իրատեսական հնարավորություն եք տեսնում։Բաղդասարյան. - Մենք պիտի խոսենք Ադրբեջանի հետ, հասկանանք՝ նրանք ինչ են ուզում, և եթե դա անընդունելի է, պարզ, հստակ ասենք, որ դա անընդունելի է, խոսենք աշխարհի հետ, պատրաստվենք պատերազմի ոչ թե նրա համար, որ մենք ռազմատենչ ենք կամ չգիտեմ, այլ որովհետև այլ ընտրություն մեզ չեն թողնելու, կամ եթե այդ զիջումները ընդունելի են, բանակցել են և փորձել հասկանալ, թե ինչ ենք զիջում, դրա դիմաց իրենք ինչ են զիջում և ոչ թե մենք ինչ-որ բան զիջենք, նրանք ճանապարհը բացեն, ենթադրենք մի շաբաթ հետո փակեն, խնդիրը այդ ճանապարհը չի, դա մեծ խաղի մի դրվագն է, լծակն իրենք ձեռքին է, և իրենք անընդհատ օգտագործելու են դա։ Դրա համար էլ պիտի փորձենք հասկանալ, թե ինչպես ենք դուրս գալիս այս իրավիճակից, ոչ թե այս պահին Ադրբեջանը խնդիր ստեղծեց, այս պահին լուծեցինք, հաջորդ օրը ուրիշ խնդիր լուծեցինք, այդպես չէ։   "
Քաղաքականություն,"Առաջիկա երկու ամիսներին մարզպետարաններում սպասվում են կառուցվածքային փոփոխություններ, կրճատումներ"," Առաջիկա երկու ամիսներին մարզպետարաններում տեղի կունենան կառուցվածքային փոփոխություններ, ինչի հետևանքով սպասվում են նաև կադրային կրճատումներ։ Շիրակի մարզպետ Նազելի Բաղդասարյանի փոխանցմամբ՝ ակնկալվող փոփոխություններից հետո մարզպետարանի 132 աշխատակիցներից մոտ երեք տասնյակը կազատվեն։«Կրճատումները անխուսափելի են, և այս պարագայում գրեթե 20 տոկոսի կրճատում սպասվում է: Պետք է գործընթացը իրականացնենք այնպես, որպեսզի աշխատակիցները չտուժեն, և հնարավորինս ուղղորդենք այլ կառույցներ աշխատանքի: Այս գործընթացը միտված է ավելի արդյունավետ դարձնելու պրոցեսները, և լիահույս եմ, որ մեզ մոտ անցնցում կանցնի», - «Ազատության» հետ զրույցում ասաց մարզպետը:Մարզպետարանների աշխատակիցները քաղծառայողներ են և ըստ օրենքի՝ աշխատանքից ազատման դեպքում կմնան կադրերի ռեզերվում, մի քանի ամիս էլ կվճարվեն։ Իսկ թե ինչ սկզբունքով են ընտրվելու կրճատման ենթակա աշխատակիցները, գործադիրը դեռ չի հստակեցրել։«Աշխատանքային օրենսգիրքը այս պարագայում հստակ նշում է մոդելը, թե ինչպես է տեղի ունենում հաստիքի փոփոխության, կամ հաստիքի կրճատման դեպքում ինչ է առաջարկվում աշխատակիցներին: Այնպես որ, ենթադրում եմ, որ մեթոդաբանության մեջ, որը վստահ եմ, որ առաջիկայում նախարարությունից կստանանք, հստակ քայլերը նշմարված կլինեն», - նշեց Բաղդասարյանը:Մարզպետարաններում կառուցվածքային փոփոխություններ իրականացնելու քննարկումները մեկնարկեցին 2018-ի հեղափոխությունից հետո, դիտարկվում էր նաև այս պահին առկա 10 մարզպետարանները 3-4 խոշոր կառույցների մեջ միավորելու տարբերակը։ Առաջիկա փոփոխություններով դա, սակայն, նախատեսված չէ։«Ներկայիս մարզպետարանների կազմում մենք ունենք վարչություններ, վարչություններին ենթակա բաժիններ, այս դեպքում սա նույնպես պարզեցվում է, և առավելապես ղեկավար պաշտոններն են նվազեցվում: Ըստ էության, օրինակելի կանոնադրությամբ, մենք կունենանք 7 առանձնացված ստորաբաժանում և 3 աջակցող ստորաբաժանումներ՝ դա իրավաբանական բաժինն է, անձնակազմի կառավարման բաժինն է և ֆինանսական բաժինն է: Մնացածը կլինեն ստորաբաժանումների միավորումներ, որտեղ, կարծում եմ, որ հնարավորինս օպտիմալ կկարողանանք իրականացնել մարզպետարաններին վերապահված գործառույթները», - ասաց Նազելի Բաղդասարյանը:Շիրակի մարզպետն ասում է՝ կլինեն թե՛ միավորվող, թե՛ նոր ձևավորվող վարչություններ, ընդհանուր առմամբ ամենաշատ թվով աշխատակիցներ կունենան Շիրակի ու Գեղարքունիքի մարզպետարանները։ Կառուցվածքը համահունչ է լինելու Կառավարության հետ. - «Եթե նախկինում գյուղատնտեսության բաժինը ուներ մեկ գյուղատնտեսության և բնապահպանության բաժին, ապա այժմ կվերանվանվի գյուղատնտեսության և շրջակա միջավայրի վարչություն: Այսինքն՝ սա նույնականացվում է Կառավարության կառուցվածքի հետ:Գյումրիի լրագրողների «Ասպարեզ» ակումբի ղեկավար Լևոն Բարսեղյանի կարծիքով՝ համայնքների խոշորացումից հետո անհրաժեշտ է, որ Կառավարությունը համայնքներին ավելի շատ լիազորություններ փոխանցի։«Օրինակ՝ ինչպե՞ս հասկանալ, որ, ասենք, օրինակ, մանկապարտեզների կառավարումը համայնքների ձեռքում է, հանակրթական դպրոցների կառավարումը պետական համակարգի ձեռքում է: Սրա ողջամիտ բացատրությունը ո՞րն է, ա՞յն է, որ, ասենք, մանկապարտեզները լուրջ բան չեն, թող համայնքները կառավարեն, հանրակրթությունը լուրջ բան է, թող, ուրեմն, պետությունը կառավարի, ավագ դպրոցները թող ընդհանրապես նախարարությունը կառավարի: Սա շատ սխալ մոտեցում է, սա օրինակ է ընդամենը, թե ինչպես կարող էր լինել», - «Ազատության» հետ զրույցում ասաց Բարսեղյանը՝ շարունակելով. - «Ճիշտ կլինի, որ այն ամենը, ինչ պետությունը կարող է չկառավարել և վերաբաշխել, հանձնել համայնքներին, այդպես էլ վարվի: Դրանով պետական կառավարումը մարզպետարանների միջոցով զգալիորեն կնվազի, կնվազեն դրա համար ծախսերը, թող այդ ծախսերը գնան համայնքներ, թող հաստիքները ավելանան համայնքներում»:Ընդհանրապես, մարզպետարանները, այսինքն՝ տարածքներում պետության կառավարումը վերացնելը, ըստ Բարսեղյանի, սխալ է. - «Դա զգալի ռիսկեր է պարունակում, տեղի կունենա շատ լուրջ խզում Երևանում նստած Կառավարության և հեռավոր համայնքների միջև»:Լևոն Բարսեղյանի կարծիքով՝ մինչև փոփոխությունները պետք է առկա համակարգի ուսումնասիրություն իրականացնել. - «Վերջում կարող է պարզվել, որ Հայաստանում տարածքներում պետական կառավարում իրականացնելու համար մեզ հարկավոր է ունենալ ոչ թե տասը մարզպետարան, այլ գուցե երեք մարզպետարան, ասենք թե՝ հյուսիսի, կենտրոնական և հարավային, ենթադրենք, անհամեմատ կրճատված աշխատակազմերով և ֆինանսական միջոցներով: Սա լուրջ վարչական կամ կառավարման բարեփոխում է, ըստ էության»:1990-ականներին մարզպետարանների ձևավորման ժամանակ Շիրակի մարզպետարանը 119 համայնք էր վարահսկում, այժմ` միայն 5 խոշորացված համայնք ու Գյումրին։   "
Քաղաքականություն,2022-ին էլ իշխանություն-ընդդիմություն փոխադարձ մեղադրանքների պակաս չեղավ," 2021-ի վերջին րոպեներին հայաստանցիները լսեցին խաղաղության ու անվտանգության խոստումներ։ Ողջ 2022-ը իշխանությունն այդ սպասելիքները վառ պահեց, բայց տարին ոչ խաղաղ էր, ոչ էլ անվտանգ։ Իշխանություն-ընդդիմություն բանավեճն էլ դրա շուրջ ծավալվեց՝ ուղեկցվելով ցույցերով, անհնազանդության ակցիաներով ու խորհրդարանական տևական բոյկոտով։Ներկաներ, նախկիններ... մինչ այդ էլ փոխադարձ քննադատություն-մեղադրանքների պակաս չկար՝ ո՞վ ինչքան է մեղավոր այսօրվա իրավիճակի համար, ո՞վ ինչպես ու ե՞րբ է հրաժարվել Արցախից, բայց ամեն ինչ է՛լ ավելի սրվեց վարչապետ Փաշինյանի ապրիլյան մի ելույթից հետո։Աստղիկ Բեդևյանն է ամփոփել ներքաղաքական տարին.   "
Քաղաքականություն,2022-ի խորհրդանիշը կարող են համարվել չակերտները," Ի՞նչը կարող է համարվել 2022 թվականի խորհրդանիշը՝ թերևս չակերտները, որ փոխում են, ավելի շուտ՝ շուռ են տալիս բառի իմաստը:Չակերտները հաջողեցին իրենց մեջ առնել տարվա ընթացքում ամենաշատը շրջանառված բառերն ու արտահայտությունները՝ խաղաղություն, ապաշրջափակում, խաղաղապահներ, հավաքական անվտանգության գոտի...Ինչպես ծուռ հայելիների աշխարհում` բախվեցին բառերն ու իրականությունը, ամբիոններից հնչող հայտարարություններն ու տեղում տիրող իրավիճակը:2022 թվականը սկսվեց հայ - ադրբեջանական սահմանին բախումով ու զոհերով, բայց միևնույն ժամանակ՝ խաղաղության դարաշրջան բացելու հույսերով:Տարվա ավարտին խաղաղության խորհրդանիշ աղավնին անշնչացավ ադրբեջանցի էկոակտիվիստ ներկայացող մուշտակով տիկնոջ ձեռքերում՝ այդպես էլ չհասնելով հասցեատիրոջը՝ հայերին...Տաթևիկ Լազարյանն է ամփոփել տարին. No media source currently available   "
Քաղաքականություն,"Խաղաղության պայմանագիրը մեզ համար կապիտուլյացիա է լինելու, ԱԺ-ը պետք է սահմաներ ՀՀ-ի կարմիր գծերը. ընդդիմադիրներ"," Մինչ Բաքուն ավելացնում է Հայաստանից իր պահանջները, Երևանն՝ ի դեմս վարչապետի, և խոսում է Ադրբեջանի կողմից նախապատրաստվող ռազմական հարձակման, Արցախում ցեղասպանության մասին, և խաղաղության պայմանագիր ստորագրելու պատրաստակամություն հայտնում։«Բոլոր նախանշանները կան՝ պնդելու, որ Ադրբեջանը հերթական ռազմական սադրանքն է պատրաստում, այդ թվում՝ Լեռնային Ղարաբաղում: Պիտի նաև վերահաստատեմ Ադրբեջանի հետ խաղաղության պայմանագիր ստորագրելու, սահմանների դելիմիտացիան ավարտին հասցնելու, տարածաշրջանային կոմունիկացիաները բացելու Հայաստանի պատրաստակամությունն ու հաստատակամությունը», - ասում է Նիկոլ Փաշինյանը:«Ես այստեղ տեսնում եմ հետևողականություն, Փաշինյանը հետևողականորեն ինքն իրեն միշտ հակասում է», - «Ազատության» հետ զրույցում նշում է խորհրդարանի ընդդիմադիր «Հայաստան» խմբակցության պատգամավոր Արթուր Խաչատրյանը:Նա կարծում է՝ հակասական հայտարարություններով Նիկոլ Փաշինյանն ինքն իրեն է ապահովագրում. «Խաղաղության պայմանագիրը մեզ համար կապիտուլյացիա է լինելու, որովհետև մենք կորցնելու ենք մեր բոլոր պահանջները, խաղաղության պայմանագիրը պետք է հետևեր Արցախի քաղաքական լուծմանը, բայց քանի որ Փաշինյանն ինքը նաև վստահ չէ, որ կարող է իր քաղաքականությունը հաջողել, որովհետև մինչև այսօր իր վարած ամբողջ քաղաքականության ձախողում է եղել, ինքն իրեն ապահովագրում է, ասում է՝ դե հա, մենք գնում ենք խաղաղության, բայց Ադրբեջանը սրիկա է, կարող է խաղաղություն չլինի»:Մի շարք պահանջների շրջանակներում երկու օր առաջ Ադրբեջանի արտգործնախարար Բայրամովը Երևանից պահանջեց վերադարձնել նաև ութ գյուղերը, իրենց հետ համաձայնեցնել ընդհուպ Եվրամիության նոր առաքելության տեղակայումը հայ-ադրբեջանական սահմանի Հայաստանի հատվածում։Նախ Ալիևի, ապա Բայրամովի հայտարարություններից դատելով` խոսքը Տավուշի մարզի Վերին Ոսկեպար, Ներքին Ոսկեպար, Բաղանիս-Այրում, Խեյրիմլի, Սոֆուլու, Բարխուդարլու, Ղըզըլհաջըլը գյուղերի և Արարատի մարզի Տիգրանաշենի՝ նախկին Քյարքիի մասին է: Պաշտոնական Երևանը չի արձագանքել Բայրամովի վերջին հայտարարություններին։Ընդդիմադիր պատգամավորը կարծում է՝ Ադրբեջանը հրապարակայնացնում է իր բոլոր պահանջները: Ինչքան գնում ես զիջումների, այնքան հակառակորդն ավելի շատ է պահանջում, ասում է։«Ադրբեջանն ամբողջ մենյուն հրապարակայնացնում է, բայց Փաշինյանն ինքը բառացի ասել է, ասա՝ ի՞նչ սահմաններում ես պատրաստ Հայաստանը ճանաչես, նա էլ ասում է՝ Ղարաբաղի մասին մոռանում ես, ութ գյուղերը վերադարձնում ես: Վերադարձնում ես, փոխանակման մասին խոսք չկա, որովհետև սրանից ամիսներ առաջ Փաշինյանը նաև փոխանակման մասին էր խոսում՝ Տիգրանաշենով անցնում է ճանապարհը դեպի Իրան, դեպի Սյունիք ու Վայոց Ձոր, Ոսկեպարով անցնում է մեր ճանապարհը դեպի Վրաստան, Նոյեմբերյան, Տավուշ: Ադրբեջանի ուզածի ռազմավարական նշանակությունը շատ մեծ է», - նկատեց Արթուր Խաչատրյանը:Անկալվների մասին իր վերջին հայտարարությունից առաջ Ադրբեջանի արտգործնախարարը նաև պնդել էր, թե Հայաստանը խոստացել է այդ գյուղերն «ազատել», սակայն չի պահել պայմանավորվածությունը: Արարատ Միրզոյանը հերքեց Ջեյհուն Բայրամովի պնդումը: Ոչ եռակողմ հայտարարությամբ, ոչ էլ այլ կերպ նման պարտավորություն Հայաստանը չի ստանձնել, ասաց արտաքին քաղաքական գերատեսչության ղեկավարը։Ադրբեջանի հրապարակած խաղաղության պայմանագրի սկզբունքներում այսպես կոչված «անկլավների» մասին որևէ ուղիղ խոսք չկար։ Հիմա Երևանն ու Բաքուն ի՞նչ են բանակցում, երբ իրար են փոխանցում խաղաղության պայմանագրի տեքստի վերաբերյալ նկատառումներ, հայտնի չէ։ Մանրամասները չեն հրապարակվում։ Արտաքին գործերի նախարարությունից միայն հաջողվեց պարզել՝ Հայաստան Ադրբեջանին է փոխանցել հարաբերությունների կարգավորման փաստաթղթի առնչությամբ իր առաջարկները։ Սա ի պատասխան Ադրբեջանի փոխանցած նկատառումների։Երբ բանակցություններին մասնակցող Հայաստանը փաստագրված չի ներկայացնում իր կարմիր գծերը, ասում է՝ ամեն ինչ բանակցելի է, ընդդիմադիր մյուս՝ «Պատիվ ունեմ» խմբակցության ղեկավար Հայկ Մամիջանյանի կարծիքն է: Նա կրկին հիշեցնում է իրենց պահանջը՝ ԱԺ-ը պետք է սահմաներ Հայաստանի կարմիր գծերը. «Այն կռվանը, որ բերում են իշխանականները, որ խելոք մնանք, Արցախի անունը Հայաստանի Հանրապետւթյան Ազգային ժողովում չտանք և այլն, որևէ կերպ չի փրկում կամ ապահովագրում Հայաստանն ու Արցախը նոր էսկալացիայից կամ ագրեսիայից Ադրբեջանի կողմից: Իրենց գործելաոճը հակառակորդին հուշում է հետևյալը՝ ամեն ինչ բանակցային սեղանի վրա է, որի արդյունքում Ադրբեջանը փորձում է նորանոր լծակներով սեղմել, ազդեցություն գործել երկու հայկական հանրապետությունների վրա՝ ստանալու համար իր անարդար պահանջների ապահովումը»:Իշխանության ներկայացուցիչներն այսօր ողջ օրը «Ազատության» զանգերին չպատասխանեցին։ Ավելի վաղ նրանց հայտարարությունը սա էր. «Հայաստանի կարմիր գծերը, ըստ էության, ֆիքսված են. 29.800 քառ. կմ սուվերեն տարածքը մեզ համար կարմիր գիծ է»։   "
Քաղաքականություն,«Այլ երկրները չեն կարող պայմաններ թելադրել հայ -թուրքական կարգավորման գործընթացում». Քըլըչ," Հայաստան-Թուրքիա հարաբերությունների կարգավորման ներկա փուլում որոշակի խնդիրներ կան, Ermenihaber-ի փոխանցմամբ, հայտարարել է Թուրքիայի հատուկ ներկայացուցիչ, դեսպան Սերդար Քըլըչը՝ «Դիվանագիտությանը նվիրված մի կյանք․ Վերջին զարգացումների լույսի ներքո Թուրքիա-Հայաստան հարաբերությունները՝ դիվանագետ Սերդար Քըլըչի աչքերով» համաժողովում։Առկա խնդիրների լուծմանը հետամուտ պետք է լինեն տարածաշրջանային երկրները, ընդգծել է բանագնացը՝ նկատելով՝ վերջին շրջանում ԵԱՀԿ-ն, Եվրամիությունը սկսել են միջամտել և խնդիրը միջազգայնացնել, ինչը թուրք դեսպանը սխալ է համարել։«Տարածաշրջանային երկրներն իրենց խնդիրներն իրենց նախաձեռնությամբ պետք է լուծեն և տեր կանգնեն դրանց: Այս պահին մենք Ռուբինյանի հետ միասին հենց սա ենք փորձում անել», - ասել է թուրք բանագնացը։Ընդգծելով, որ կարգավորման գործըթնացի շրջանակներում առարկայական քայլեր են կատարվում՝ Սերդար Քըլըչը շեշտել է, որ շատ կարճ ժամկետում Հայաստանի ու Թուրքիայի միջև օդային երկկողմանի ավիաբեռնափոխադրումներն են սկսվելու:Եթե Հայաստանում ժողովրդի կենսամակարդակի բարձրացում և բարգավաճում է ակնկալվում, ապա դրա ուղին, ըստ թուրք բանագնացի, Թուրքիա-Հայաստան հարաբերությունների կարգավորումն է։«Հիմա պատկերացրեք՝ երկու սահմանային անցակետ ունենք, մեկը երկաթուղային, մյուսը՝ ավտոճանապարհային: Դրանք բացվելու պարագայում, Ալիջան սահմանային անցակետի առջև Երևանն է գտնվում: Երկաթուղու համար նախատեսված Աքյաքա անցակետի դիմաց էլ Գյումրին է գտնվում... Այժմ Ռուսաստանի դեմ իրականացվող տնտեսական պատժամիջոցների պայմաններում, եթե Հայաստանի հետ առևտրի բնագավառում առկա խնդիրները հաշվի առնենք, սա Հայաստանի ժողովրդի կենսամակարդակի վրա շռնդալից ազդեցություն կարող է ունենալ», - նշել է Քըլըչը։Անդրադառնալով խոսակցություններին, թե Թուրքիան և Հայաստանն իրականում եռակողմ բանակցություններ են վարում, որովհետև Ադրբեջանն էլ է մաս կազմում այդ գործընթացին, Թուրքիայի հատուկ ներկայացուցիչը ասել է՝ իհարկե Ադրբեջանն էլ կա, Հայաստանի հետ երկխոսություն ունեցող որոշ երկրներ էլ կան, սակայն դրանք ֆիզիկապես այս գործընթացի մեջ չկան, և չեն կարող պայմաններ թելադրել այս գործընթացում:«Այս գործընթացը բացառապես երկկողմանի մակարդակում տարվող գործընթաց է: Բացառապես իմ և Հայաստանի հատուկ ներկայացուցիչ Ռուբեն Ռուբինյանի միջև է տեղի ունենում: Իր հետ նաև որպես բարեկամ էլ լավ հարաբերություններ ունենք», - եզրափակել է Քըլըչ՝ հիշեցնելով Հայաստանի ու Թուրքիայի միջև վերջին շրջանում տեղի ունեցած տարբեր մակարդակի հանդիպումների դրական մթնոլորտը։Երևանի ու Անկարայի միջև կարգավորման նոր գործընթացը մեկնարկել է 2020 թվականի 44-օրյա պատերազմից հետո։ Մինչ այժմ ամենամեծ ձեռքբերումն օդային հաղորդակցության վերականգնումն է, և համաձայնությունը՝ սահմանը բացել երրորդ երկրների քաղաքացիների առջև, օդային բեռնափոխադրումներ սկսել, սակայն այդ պայմանավորվածությունը իրագործելու պայմանները դեռ չեն հստակեցվել։ Կողմերը չեն խոսում նաև ժամկետների մասին։Հայ և թուրք բանագնացների առաջին հանդիպումը անցյալ տարվա հունվարին էր, մեկ տարվա բանակցությունների միակ շոշափելի արդյունքն առայժմ Երևան-Ստամբուլ չվերթների վերագործարկումն է։  "
Քաղաքականություն,"Երևանի իրարամերժ գործողությունները վկայում են, որ ծրագիր չկա, կան ուղղակի այսրոպեական լուծումներ․ Արեգ Քոչինյան"," Երևանից հնչող հայտարարությունները Մոսկվայի հասցեին ուրախալի են, ոգևորող, «Ազատության» հետ զրույցում ասաց քաղաքական վերլուծաբան Արեգ Քոչինյանը միևնույն ժամանակ հարց բարձրացնելով՝ իսկ որքանո՞վ է պատրաստ է Հայաստանը հետևանքներին։ Ըստ Քոչինյանի՝ պաշտոնական Երևանի իրարամերժ գործողությունները վկայում են, որ Հայաստանը ծրագիր չունի, կան ուղղակի այսրոպեական լուծումներ։Քոչինյանի հետ հարցազրույցից մի հատված ներկայացնում ենք ստորև․Քոչինյան․ - Հայտարարությունները, որ հնչում են պաշտոնական Երևանից իհարկե դրանք ուրախալի են, ոգևորող են՝ «այ, վերջապես, Ռուսաստանին պատասխան ենք տալիս» և այլն, բայց ինձ մի հարց է հուզում՝ ինչքանո՞վ ենք մենք պատրաստված դրա հետևանքներին և ինչքանո՞վ է դա որևէ ծրագրի մասնիկ կազմում։ Արվում է որևէ հայտարարություն իքս պաշտոնյայի կողմից, էկան չէ ԱԽ քարտուղար, ԱԳՆ, վարչապետ, ինչքանո՞վ է այդ հայտարարությունը ոչ թե այսրոպեական, էմոցիոնալ պոռթկում կամ քաղաքական գնահատական թեկուզև, այլ ինչ-որ ծրագրի էլեմենտ։«Ազատություն»․ - Օրինակ, ռուսական ազդեցության գոտուց դուրս գալու առաջին քայլը։Քոչինյան․ - Այո՛, ընդ որում, սա ոչ միայն հայտարարությունների, այլ նաև գործողությունների մասին է։ Հիմա տեսեք, օրինակ, եթե մենք ՀԱՊԿ-ի գագաթնաժողովի ժամանակ չենք ստորագրում երկու փաստաթուղթ և ամբողջ աշխարհին, ըստ էության, մեսիջ ենք ուղարկում, որ Հայաստանը պրոբլեմ ունի ՀԱՊԿ-ի հետ, ՀԱՊԿ-ն էլ, ըստ էության, պրոբլեմ ունի, ու ստեղ խնդիրներ են առաջացել, բացի դրանից երկու օր հետո Հայաստանի ԱԺ նախագահը վեր է կենում, գնում է ՀԱՊԿ Խորհրդարանական վեհաժողովին, այսինքն՝ որևէ պարտավորություն անգամ այնտեղ ներկա լինելու Հայաստանը չուներ, այ էս իրարամերժ գործողությունները գալիս են վկայելու, որ, ամենայն հավանականությամբ, ծրագիր չկա, կան ուղղակի այսրոպեական ինչ-որ լուծումներ։«Ազատություն»․ - Ձեզ բավարարո՞ւմ է Արևմուտքի արձագանքը։Քոչինյան․ - Իհարկե չի բավարարում։ Ես, ինչպես և բոլորս, կուզենայինք շատ ավելի մեծ արձագանք տեսնել, բայց այստեղ էլ իմ հարցերն ավելի շատ ուղղված են մեզ, քան Արևմուտքին․ Հայաստանը շարունակում է մնալ ՀԱՊԿ անդամ, Ռուսաստանի ռազմավարական դաշնակիցն է, Հայաստանի վարչապետը մեկնում է ԱՊՀ երկրների ոչ ֆորմալ գագաթնաժողովին, որտեղ բոլորը կայացած ավտորիտար համակարգերի ներկայացուցիչներ են՝ Տաջիկստան, Ղազախստան, Ռուսաստան, Բելառուս, բա ոնց որ չի բռնում, հասկանում եք՝ և՛ ակնկալիք ունենալ Արևմուտքից, և՛ Արևմուտքի թշնամու հետ նման բարձր մակարդակի ինտեգրացիա ունենալ։ Ես չեմ ասում, որ ֆրանսիական լեգիոնները գալու են և այլն, չէ, կա քաղաքական հաշվարկ հետևյալի, որ եթե մենք մնում ենք այդ գոյություն ունեցող ճարտարապետության մեջ, այսինքն՝ Ռուսաստանի դաշնակից, ՀԱՊԿ անդամ և այլն, ըստ իս, երաշխավորված է, որ իրավիճակն ավարտվելու է կա՛մ միջանցք տալով, կա՛մ միութենական պետություն մտնելով, կա՛մ հերթական պատերազմ, էդ հերթական պատերազմում ջախջախիչ պարտությամբ։Քոչինյանի հետ հարցազրույցն ամբողջությամբ կարող եք դիտել ստորև․  "
Քաղաքականություն,Լուրջ չէ անվտանգություն ակնկալել այս վտանգը ստեղծած Ռուսաստանից. Արեգ Քոչինյան," «Ազատություն». - Ինչո՞ւ չի բացվում Լաչինի միջանցքը։Քոչինյան. - Չի բացվում, որովհետև դա Ադրբեջանի համար բավականին էժան և բավականին արդյունավետ աշխատանքային գործիք է թե' Հայաստանի, թե' Արցախի վրա շատ լուրջ ճնշում գործադրելու։ Եվ չի բացվի դեռ այնքան ժամանակ, քանի դեռ կշարունակի մնալ էժան գործիք, քանի չլինեն դրա համար լուրջ հետևանքներ Ադրբեջանի վրա, և Ադրբեջանը ստիպված կլինի հրաժարվել այդ գործիքից։ Էդ «լավ» տարբերակը։ Կամ՝ քանի դեռ չեն կատարվել Ադրբեջանի պահանջները՝ վատ տարբերակը։ Էս երկու տարբերակից քանի դեռ որևէ մեկը սեղանին չի դրվել, աշխատանքային տարբերակով չի գործի դրվել, ապա Լաչինի միջանցքը մնալու է փակ։«Ազատություն». - Լավատես չե՞ք, որ դիմացը Նոր տարի է։Քոչինյան. - Չէ, ճիշտն ասած։ Էստեղ լավատեսության կամ հոռետեսության մասին չի խոսքը։ Շատ կարևոր է արձանագրել, որ այս խնդիրը ոչ իրավական է, ոչ մարդասիրական է։ Սա քաղաքական խնդիր է։ Սա քաղաքական ակցիա է, որ անում է Ադրբեջանը, և դրա լուծումն էլ միայն քաղաքական է։ Էստեղ էլ ինձ կասեք հոռետես, բայց ես չեմ կարծում, որ պահանջները նրանք են, որը որ էդ ցուցարարները հայտարարել են՝ ընդհուպ նորացված պահանջները ընդգրկելով. անցակետ դնել, վերահսկողություն սահմանել և այլն։ Ես անգամ չեմ կարծում, որ դրանք են իրական պահանջները։ Եթե անգամ դրանք կատարվեն, երկու կամ երեք օրով բացվի, հետո նորից կփակվի, նոր պահանջներ կդրվեն։«Ազատություն». - Բայց չէ՞ որ դա մի գործիք է, որ միշտ էլ կարելի է կիրառել, ամեն անգամ նոր ճնշում բանեցնել։Քոչինյան. - Այո, իրավացի եք։ Ընդ որում, սա միակ գործիքը չէ։ Մի քանի տարբեր գործիքներ Ադրբեջանը... Արցախի իրավիճակը հիմա, ուժային բալանսի հարաբերակցությունը հիմա, աշխարհագրական նաև կտրվածությունը հիմա էնպիսին է, մի քանի էդպիսի գործիքներ կարող է Ադրբեջանը մտածել , ստեղծել ու կիրառել և պարբերաբար ինչ-որ զիջումներ կորզել։ Այսինքն՝ հիմա իրականում ամբողջ լարվածությունը և վիճակի վատ լինելը ոչ թե կապված ա էդ ստեղծված ճգնաժամի հետ և առաջ քաշված պահանջների հետ, այլ ընդհանուր տրամաբանության հետ։ Որ փաստացի 120 հազար հոգին կարող են գերի վերցվել և և' Արցախից, և' Հայաստանից ցանկացած զիջում պահանջել ու կորզել։ Ընդ որում, պետք է արձանագրել, որ Ադրբեջանը միայնակ չէ իր էս գործողությունների մեջ։ Առնվազն կա Ռուսաստանի ամենապարզ և ամենա... մինիմալ ձևակերպումը անենք՝ թողտվությունը։ Որովհետև թղթի վրա արձանագրված է, որ թե' Արցախի և թե' Լաչինի միջանցքի անվտանգության ապահովումը դրված է ռուս խաղաղապահ կոնտինգենտի վրա, որը տապալել է իրեն։«Ազատություն». - Որը Հայաստանի ձեռքին մեխանիզմ է, գործիք, որ էս ճնշումները չլինեն։Քոչինյան. - Այո։ Բայց դա չի աշխատում։ Հիմա ստեղ էլ կա էրկու տարբերակ ըստ էության։ Կա'մ Ռուսաստանը իրոք այն աստիճան է թուլացած, ուղղակի գետնին հավասարեցված, որ իր խաղաղարար կոնտինգենտը էս միսիան տապալում է, առաքելությունը տապալում է և չի կարողանում դա անել, ինչին ես, ճիշտն ասած, էնքան էլ հակված չեմ։ Ես ավելի հակված եմ երկրորդ տարբերակին, որ էստեղ կա միտում, կա հաշվարկ։ Որ սա կոնկրետ քաղաքականություն է՝ ստանալու համար ինչ-ինչ զիջումներ ոչ այնքան Արցախից, ինչքան Հայաստանից։ Ծրագիր մինիմումն ա ստանալ Հայաստանի հարավով միջանցք և դուրս գալ դեպի թուրքական շուկա՝ միաժամանակ կտրելով Հայաստան - Իրան սահմանը։ Ծրագիր մաքսիմումն ա Հայաստանին ներքաշել Միութենական պետության մեջ, որի պարագայում արդեն միջանցք կլինի, չի լինի արդեն ակտուալ չի, որովհետև ամբողջ տարածքն է ըստ էության դառնում վերահսկելի։ Հիմա էս էրկու ծրագրերը դրված են և էս էրկու ծրագրերից որևէ մեկին հասնելու համար Հայաստանին հասցնում են հիբրիդային հարվածներ, այդ թվում նաև Արցախի այ էս ճգնաժամը դրա ամենացայտուն, ամենացցուն օրինակն ա։ Դրա էլեմենտ էր նաև սեպտեմբերյան ռազմական գործողությունները, դրա էլեմենտն ա նաև ՀԱՊԿ-ի անգործունեությունը։ Այսինքն՝ սրանք բոլորը մի շղթայի մեջ ա պետք դիտարկել։ «Ազատություն». - Հետևաբար զուր էին ակնկալիքները, որ երեկ Մոսկվայում պիտի միջանցքը բացելու հարցը լուծվեր։Քոչինյան. - Իհարկե զուր էին։ Պարադոքսալ վիճակ ա, երբ որ Հայաստանում քաղաքական լուծումները սպասում են մի ուժային կենտրոնից, որը հենց ստեղծել ա իրավիճակը։ Այսինքն՝ մենք պայմանական ասած ունենք վտանգ և էդ վտանգը ստեղծողից գնում ենք անվտանգություն ենք ուզում։Հարցազրույցն ամբողջությամբ կարող եք դիտել այստեղ.  "
Քաղաքականություն,"Եթե ՀՀ իշխանություններն ունենան հստակ դիրքավորում, խաղաղապահները շատ ավելի հեշտ ու արագ կկարողանան այս հարցը լուծել. ՀՅԴ ներկայացուցիչ"," Արցախի շրջափակման հարցը լուծելու գլխավոր պատասխանատուն Հայաստանի իշխանությունն է, հայտարարում է Դաշնակցությունը՝ պնդելով, թե կառավարության քայլերը Լաչինի միջանցքը բացելու ուղղությամբ բավարար չեն։Կուսակցության երիտասարդական միությունն այսօր իշխանությունների հասցեին մեղադրանքներով քայլերթ էր կազմակերպել՝ ուղղությունը կառավարության շենք։«Արցախում ապրում են Հայաստանի Հանրապետության շուրջ 120 հազար քաղաքացիներ։ Դա Հայաստանի Հանրապետության իշխանությունների պարտականությունն է քաղաքացիների անվտանգությունը, բարօրությունը ապահովելը։ Հետևաբար եթե իրենք իրավազոր չեն, իրենք կարողություն չունեն և առհասարակ ցանկություն էլ չունեն, մնում է մեկ տարբերակ՝ պետք է հեռանան», - ասում է երթի կազմակերպիչներից Սևակ Նազարյանը։Հարցին, թե ինչո՞ւ ընդդիմադիրները Մոսկվայից համարժեք գործողություններ չեն պահանջում ու այսպիսի ակցիներ ՌԴ դեսպանատան առջև չեն կազմակերպում, երբ արդեն 17 օր փակված Լաչինի միջանքը հենց այդ երկրի խաղաղապահ առաքելության գոտում է, Նազարյանն արձագանքեց. - «Ռուսաստանի դեսպանատան մոտ առաջին օրը հենց մենք էլ այցելել ենք, փոխանցել ենք մեր դիմում-նամակը։ Եվ իմաստ չենք տեսնում ամեն օր էդ նույն գործողությունը անելու։ Շատ հստակ է, որ իրենց գիտակցում են իրենց պարտավորությունները։ Նորից եմ կրկնում՝ եթե Հայաստանի իշխանություններն ունենան հստակ դիրքավորում, հայանպա'ստ դիրքավորում էս հարցում, ես վստահ եմ, խաղաղապահ առաքելությունը շատ ավելի հեշտ ու արագ կկարողանա էս հարցը լուծել»։Երիտասարդների երթին մասնակցում էին նաև դաշնակցական մի քանի պատգամավորներ։ Այստեղ էր նաև ԱԺ նախկին փոխխոսնակ Իշխան Սաղաթելյանը։ Նա անբնական է համարում, որ ստեղծված իրավիճակում մայրաքաղաքի փողոցներում այժմ տասնյակ հազարավոր ցուցարարներ չկան։Պատգամավորը պնդեց՝ իրենք կաշկանդված չեն Ռուսաստանի պարտավարություններից էլ խոսելու հարցում. - «Այո, ռուս խաղաղապահները պարտավոր են կատարել իրենց առաքելությունը լիարժեք և տեղիք չտան Ադրբեջանի սադրանքներին։ Եվ դա պարտավոր են անել։ Գիտե՞ք ինչ կա. մեր կառավարությունը անո՞ւմ ա... Երբ որ չկա պետություն, երբ որ անտերություն է համատարած, երբ որ ողջ մի պետական կառավարման համակարգ իր ամբողջ ռեսուրսներով մի նպատակ ունի՝ պահել իրենց իշխանությունը, արդյունքում ունենում ենք այն, ինչ որ ունենք»։Հայաստանից ու Արցախից իշխանությունների հասցեին հնչողմեղադրանքներին ու ավելի գործուն քայլեր իրականացնելու պահանջներին օրերս արձագնքեց Անվտանգության խորհրդի քարտուղար Արմեն Գրիգորյանը՝ վստահեցնելով՝ իշխանությունն իր ունեցած ամբողջ գործիքակազմը կիրառում է. - «Երբ մեզ են մեղադրում, այստեղ հարցեր են առաջանում՝ արդյոք նրանք իշխանությունների՞ ընդդիմություն են, թե՞ Հայաստանի Հանրապետության ընդդիմությունն են: Քանի որ մենք իշխանություն ենք, մենք ունենք բազմաթիվ գործիքներ, և դրա վառ օրինակներից մեկը վերջերս ՄԱԿ-ի ԱԽ-ում տեղի ունեցած քննարկումն է՝ նիստը, որի շրջանակներում քննարկվել է Լաչինում ստեղծված հումանիտար ճգնաժամը, և այս առումով կարծում եմ, որ հստակ է, որ իշխանությունն իր ձեռքի տակ եղած բոլոր գործիքները կիրառում է»։Ցուցարարներն ակցիայի ավարտին մի մեծ սլաք տեղադրեցին կառավարության շենքի առջև՝ այդկերպ ցույց տալով, թե ում են մեղավոր համարում։    "
Քաղաքականություն,«Կուլիսային զրույց՝ զրո արդյունքով»․ քաղաքական վերլուծաբանը՝ Փաշինյան-Պուտին հանդիպմանը հաջորդած հայտարարությունների մասին," Ոչ պաշտոնական հանդիպում, ընդամենը զրույց ճաշի սեղանի շուրջ․ Կառավարությունից այլ մանրամասներ չեն հաղորդում Սանկտ Պետերբուրդում Պուտին-Փաշինյան-Ալիև հանդիպումից, որի ընթացքում, ըստ Վլադիմիր Պուտինի, քննարկվել է տարածաշրջանում ստեղծված իրավիճակը։Հայաստանի Կառավարությունից կրկնեցին Ռուսաստանի նախագահի խոսնակի մեկնաբանությունը, որ «խոսքը լիարժեք ձևաչափով եռակողմ հանդիպման մասին չէ», այլ՝ ԱՊՀ ոչ պաշտոնական գագաթնաժողովի շրջանակներում տեղի ունեցած քննարկումների։Ավելի վաղ Դմիտրի Պեսկովն ասել էր, որ եռակողմ հանդիպում նախատեսված չէր։ Իսկ թե կոնկրետ ինչ են կողմերը քննարկել կամ պայմանավորվել ճաշի սեղանի շուրջ, Պուտինը երեկ չհստակեցրեց՝ ակնարկելով միայն, որ նախօրեին հաջողվել է երեքով խոսել և «գլխավոր հարցը Հարավային Կովկասում իրավիճակի կարգավորումն է ընդհանուր առմամբ, հայ-ադրբեջանական հարաբերությունները, ամենը, ինչ կապված է Ղարաբաղի հետ»։Փաշինյանը կարճ տեսանյութում արձագանքել էր միայն, որ ամենաօպերատիվ հարցը արդեն մոտ 20 օր փակ գտնվող Լաչինի միջանցքի ճգնաժամն է՝ ընդգծելով, որ այն ռուս խաղաղապահ առաքելության պատասխանատվության գոտին է Լեռնային Ղարաբաղում։Հայակական կողմն այլ փակագծեր չի բացում։ Կառավարությունից միայն փոխանցում են, ընթրիքին ներկա էին նաև Բելառուսի, Ղազախստանի, Ղրղըզստանի, Տաջիկստանի և Ուզբեկստանի ղեկավարները և ընդամանը ոչ պաշտոնական եռակողմ քննարկում ունենալու հնարավորություն է եղել։Կուլիսային զրույց՝ զրո արդյունքով, քաղաքական վերլուծաբան Արեգ Քոչինյանի գնահատականն է ընթրիքից հետո հնչած ժլատ հայտարարություններին։«Շատ քիչ հավանական է, որպեսզի նման հանդիպումը հնարավորություն ստեղծի ստեղծված ճգնաժամը հանգուցալուծելուն, մի քանի պատճառներով, առաջինը՝ իրավիճակը ստեղծվել է և առաջացել է ոչ այնքան և ոչ միայն Ադրբեջանի ջանքերի շնորհիվ, այլ նաև Ռուսաստանի, ուստի ապավինել Ռուսաստանի միջնորդությանն իրավիճակը հաղթահարելու առանց փոփոխությունների, ինքնախաբեություն կլինի։ Փոփոխություններ կարող են լինել երկու տարբերակում․ կա՛մ սցենարից դուրս գտնվող ուժային կենտրոնների, տվյալ դեպքում, Արևմուտքի որոշակի ճնշումները, կա՛մ հայկական կողմի զիջումները։ Այլապես նույն միջնորդին դիմել, որը որ ստեղծել է իրավիճակն՝ էդ իրավիճակը հանգուցալուծելու խնդրանքով, նորից եմ ասում, ինքնախաբեություն է։ Էս պահի դրությամբ մենք ունենք ոչինչ, այո», - ասաց Քոչինյանը։Ալիևն ու Փաշինանը Սանկտ Պետերբուրգում էին ԱՊՀ ոչ պաշտոնական հավաքի շրջանակներում։ Ադրբեջանի նախագահ Իլհամ Ալիևը ընդհանուր հավաքից հետո՝ հենց նույն օրն էր վերադարձել Բաքու։ Փաշինյանը հաջորդ օրը հանդիպել էր Պուտինի հետ։ "
Քաղաքականություն,Պեսկովը չի բացառել այսօր Փաշինյան-Պուտին հանդիպումը," Սանկտ Պետերբուրգում անցնող ԱՊՀ ոչ պաշտոնական գագաթնաժողովի շրջանակներում այսօր Փաշինյան-Պուտին հանդիպումը չի բացառել Կրեմլի մամուլի խոսնակ Դմիտրի Պեսկովը:Երեկ նա հայտարարել է, որ եռակողմ բանակցություններ Վլադիմիր Պուտինի, Նիկոլ Փաշինյանի և Իլհամ Ալիևի մասնակցությամբ նախատեսված չեն, բայց ոչ ֆորմալ գագաթնաժողովի ընթացքում, երկկողմ շփումներ, իհարկե, կլինեն:Թեև Հայաստանի ու Ադրբեջանի ղեկավարները նույն վայրում են, բայց բանակցություններ փաստորեն տեղի չունեցան:Մի քանի օր առաջ էլ Հայաստաննի արտգործնախարար Արարատ Միրզոյանն էր հրաժարվել Մոսկվայում նախատեսված եռակողմ հանդիպումից։ Հայկական կողմը հայտնեց, որ ուժերը կենտրոնացրել է Արցախի արդեն երկշաբաթյա շրջափակումը վերացնելու ուղղությամբ:Երեկ երեկոյան, բացելով ԱՊՀ ոչ պաշտոնական գագաթնաժողովը, ելույթ են ունեցել միայն Ռուսաստանի նախագահ Վլադիմիր Պուտինն ու ԱՊՀ-ում 2022-ին նախագահող Ղազախստանի ղեկավարը:Վլադիմիր Պուտինը նշել է, որ ԱՊՀ համագործակցության առանցքային ուղղությունը եվրասիական տարածաշրջանում անվտանգության ու կայունության պահպանումն է:«Ցավոք սրտի, առաջին հերթին արտաքինից եկող մարտահրավերներն ու սպառնալիքները տարեցտարի միայն աճում են: Բայց նաև, ցավոք սրտի, ստիպված ենք ընդունել, որ ԱՊՀ անդամ որոշ պետությունների միջև ևս տարաձայնություններ են առաջ գալիս: Սակայն, կարևորն այն է, որ մենք պատրաստ ենք համագործակցել և համագործակցելու ենք, և անգամ, եթե որոշ խնդրահարույց հարցեր ծագում են, ապա ձգտում ենք ինքներս դրանք լուծել՝ միասին, փոխգործակցելով, և միմիյանց ցուցաբերելով ընկերական օգնություն և միջնորդական օժանդակություն», - ասել է Ռուսաստանի նախագահը:Տարաձայնություններ ունեցող պետությունների անունները Պուտինը չի տվել, փոխարենը խոսել է 2023 թվականը ռուսական լեզվի տարի հռչակելու մասին, հայտարարելով, որ ԱՊՀ երկրների ժողովուրդներին շատ բան է միավորում՝ ընդհանուր պատմությունը, հոգևոր արմատներն ու ավանդույթները, «և իհարկե ռուսերենը, որ մեր բազմազգ պետությունները միավորող հզոր ուժ է»։Շնորհակալություն հայտնելով երկրներին, որ աջակցել են 2023 թվականը ռուսերենի տարի հռչակելու ավելի վաղ կայացրած որոշմանը՝ Պուտինը նշել է, որ միջոցառումների լայնածավալ ծրագիր է մշակված, որ ուղղված է ռուսերենի կարգավիճակի պահպանմանը, ամրապնդմանն ու բարձրացմանը՝ որպես միջազգային շփման լեզու։  "
Քաղաքականություն,Միրզոյանի այցը Մոսկվա չեղարկելու  որոշումը քաղաքական դեմարշ չէ ," Հայաստանի արտգործնախարարի` Լավրովի և Բայրամովի հետ Մոսկվայում համաձայնեված այցը չեղարկելու որոշումը քաղաքական դեմարշ չէ՝ ուղղված Ռուսաստանին և Ադրբեջանին։ Պատճառը զբաղվածությունն է, «Ազատության» հետ զրույցում վստահեցրեց խորհրդարանի Արտաքին հարաբերությունների հանձնաժողովի անդամ Սարգիս Խանդանյանը («Քաղաքացիական պայմանագիր»)՝ մանրամասնելով, թե Հայաստանի դիվանագիտությունը, այդ թվում նախարար Միրզոյանն այժմ իրենց ներուժը կենտրոնացրել են Լաչինի միջանցքի բացման ուղղությամբ։ «Այս իրավիճակում Ռուսաստանի պարտավորությունն է ապահովել Հայաստանի անխափան կապը Լեռնային Ղարաբաղի հետ։ Եվ նաև Ադրբեջանը չպիտի խոչընդոտի այս կապին», - «Ազատության» հետ զրույցում ասաց Խանդանյանը։«Ազատություն». - Ինչո՞ւ չի անում Ռուսաստանը։Խանդանյան. - Ես կարծում եմ, բավարար ջանքեր կենտրոնացնելու խնդիր կա, և ենթադրում եմ, որ հավելյալ ջանքեր գործադրելու դեպքում Ռուսաստանը կկարողանա հանգուցալուծել այս իրավիճակը։Արդյո՞ք ճիշտ չէր մեկնել և նոյմեբերի 9-ի հայտարարությունը ստորագրող մյուս երկու կողմերից հենց տեղում պահանջել, որ բացեն միջանցքը։ Այս հարցին իշխանական պատգամավորը պատասխանեց՝ Հայաստանը հրապարակավ դիրքորոշումը հայտնել է թե' ռուսական և թե' ադրբեջանական կողմին։Ընդդիմությունը, մինչդեռ, կարծում է, որ սա լավ առիթ էր հարցը բարձրացնելու համար. - «Հիմնավորումը, որ արտգործնախարարը զբաղված է Լաչինի միջանցքի հետ կապված հարցերով... ակնհայտ է, որ այդ հանդիպմանը Լաչինի միջանցքի հարցը ևս պետք է քննարկման առարկա լիներ։ Եթե նույնիսկ օրակարգում չկար էլ, ինչը չէր կարող այդպես լինել, ապա այդ պարագայում հասկանալի է, որ Հայաստանը ցանկացած պահի կարող էր նաև օրակարգի հարց դարձնել» (Տիգրան Աբրահամյան, «Պատիվ ունեմ»)։Աբրահամյանի խոսքով՝ հստակ չէ, թե իրականում ինչ է տեղի ունենում կուլիսներում։ Ընդդիմադիր գործիչը իշխանության գործողություններում հակասություն է տեսնում․ մի կողմից, Երևանը շարունակում է չբացառել մինչև տարեվերջ Ադրբեջանի հետ խաղաղության պայմանագիր կնքելու հնարավորությունը, մյուս կողմից՝ Հայաստանի արտգործնախարարը հրաժարվում է Մոսկվայում հանդիպել Ադրբեջանի արտգործնախարարին։Ընդդիմադիր պատգամավորը չի բացառում, որ որոշակի ճնշումներից խուսափելու համար է գուցե հայկական կողմը հրաժարվել մասնակցել այդ հանդիպմանը. - «Եթե բաներ կար, որոնք ուժի, շանտաժի միջոցով փորձ էր արվում Հայաստանին ճնշել, և Հայաստանը պատրաստ չէր այդ քննարկմանը կամ այդ բանակցություններին, ապա մի՞թե այդ իրավիճակում ճիշտը պարզապես չգնալն էր»։«Հայաստան» խմբակացության պատգամավոր Արմեն Ռուստամյանի կարծիքով նույնպես, պետք է հասկանալ՝ արդյո՞ք հենց այդ հանդիպմանը Լաչինի միջանցքի հարցը բարձրացնելու հնարավորություն չկար. - «Եթե իրենք համարում են, որ էստեղ չկար էդպիսի հնարավորություն, իսկ ես համարում եմ, որ արդյուամենայնիվ կար, չէր կարող դա իրարից անջատվեր։ Դա հենց առիթ է, որ ասես, որ Ադրբեջանը եթե որոշել է, որ Հայաստանի հետ միայն պետք է խաղաղության համաձայնագիր կնքի և շրջանցի, անտեսի Ղարաբաղի հարցը, սա հարմար առիթ էր ցույց տալու համար, որ դա հնարավոր չէ։ Կարելի էր գնալ և դա ասել»։Ինչո՞ւ Ռուսաստանը այնուամենայնիվ չի կատարում իր պարտավորությունը և չի բացում Լաչինի միջանցքը։Դաշնակցական Արմեն Ռուստամյանի համոզմամբ, պատճառը կարող է լինել այն, որ ռուս խաղաղապահների մանդատը հստակեցված չէ, Ադրբեջանը չի ստորագրել այն հավելվածները, որոնք սահմանում են ռուսական առաքելության իրականացման կարգը. - «Հարցը էստեղ, որ երբ որ շեշտադրվում է եռակողմի վրա, էդպիսի եռակողմ համաձայնություն մանդատի հստակեցման առումով գոյություն չունի, դժբախատաբար։ Եվ սա, կարծում եմ, բացթողումն է թե' մեր կողմի, թե' բոլորի։ Չի կարող մեխանիզմներ չլինել, բայց ասել՝ գնացեք վերահսկեք տարածքները։ Իսկ եթե խոչընդոտներ են առաջանում, ինչպե՞ս, ի՞նչ լիազորություններով դա պետք է վերացվի։ Սրանք հարցեր են, որոնք պետք էր հստակեցնել։ Բայց ես կարծում եմ, սա հիմա առիթ է, մյուս բանակցելու թեման է»։Մինչդեռ Տիգրան Աբրահամյանը ռուս խաղաղապահների պահվածքը բացատրում է աշխարհաքաղաքական գործընթացներով։ Նրա համոզմամբ՝ ռուս- ուկրաինական ճգնաժամի պայմաններում, երբ Արևմուտքը խիստ պատժամիջոցներ է կիրառում Ռուսաստանի նկատմամբ, Մոսկվան արտաքին աշխարհի հետ կապը պահելու մի քանի կարևոր ուղղություն ունի, որոնցից մեկն էլ Թուրքիան է։ Այս տեսնակյունից, այն տարածաշրջաններում, որտեղ ներկայացված է Թուրքիան, Ռուսաստանը փորձում է խնդիրները կարգավորվել հնարավորինս մեղմ և քաղաքական որոշումների միջոցով. - «Բայց ես կարծում եմ, որ ինչ-որ փուլում Ռուսաստանը ստիպված է լինելու գնալ շատ ավելի կոշտ միջոցների։ Այդ կոշտ միջոցները կլինեն այդ պահին ճանապարհը ամեն գնով բացելը, թե կլինի այլ ճակատում Թուրքիայի հետ այլ բան պայմանավորվելը... որովհետև միջանցքի փակ լինելը յուրաքանչյուր օր հեղինակազրկում է Ռուսաստանի Դաշնությանը»։Իշխանությունից նույնպես չեն բացառում, որ ռուս խաղաղապահները Լաչինի միջանցքը չեն բացում Ռուսաստանի վրա բանեցվող ճնշումների պատճառով։Պաշտպանության հանձնաժողովի փոխնախագահ Արմեն Խաչատրյանը փակագծեր բացեց. - «Պարզ չի՞, որ Ադրբեջան, Թուրքիա... սա շատ հասկանալի է, որ այդպիսի խնդիրներ են առաջանում»։Խաչատրյանը միաժամանակ վստահ է, որ Լաչինի միջանցքը առանց նախապայմանների ի վերջո բացվելու է։ Թե երբ և ինչի արդյունքում՝ չհստակեցրեց։  "
Քաղաքականություն,"«Երկու լավ լուր ունեմ. ապաշրջափակվելու ենք՝ ինչպես 90-ականներին, և ՔՊ չի լինելու». ընդդիմադիր պատգամավոր "," Արցախի շրջափակման 12-րդ օրը Անվտանգության խորհրդի քարտուղար Արմեն Գրիգորյանը Ազգային ժողովում հավաստիացրեց՝ իշխանությունն ամեն ինչ անում է, որ ադրբեջանցիները բացեն Լաչինի միջանցքը։Թե կոնկրետ ի՞նչ քայլերի մասին է խոսքը՝ Գրիգոորյանն այս անգամ էլ չմանրամասնեց. - «Հայաստանի Հանրապետության գործադիր և օրենսդիր իշխանությունը համատեղ լայնածաված աշխատանքներ է կատարում իր բոլոր գործընկերների հետ, որպեսզի հնարավորինս շուտ Լաչինի միջանցքի բացումը տեղի ունենա և Լաչինի միջանցքի գործառույթը վերադառնա իր նախկին կարգավիճակին»։Արցախը Հայաստանին կապող միակ ճանապարհը բացելու հեռանկարի, Արցախում հումանիտար աղետի ու այդ ուղղությամբ իշխանության քայլերի մասին Անվտանգության խորհրդի քարտուղարի ասելիքն այսքանով ավարտվեց։ Նա կտրուկ անցավ Ազգային անվտանգության ծառայության բարեփոխումների նախագծերին, որոնց համար էլ խորհրդարան էր եկել։

Ընդդիմադիր «Հայաստան» խմբակցության պատգամավոր Աղվան Վարդանյանը իշխանականներին առաջարկեց կտրվել իրենց օրակարգից ու տեղափոխվել իրականություն. - «Թույլ տվեք ձեզ բերել իրական օրակարգ։ Արցախը շրջափակված է։ Քարվաճառը հանձնված է։ Երկրորդ ճանապարհ չկա։ Ծայրահեղ սահմանային իրավիճակ։ Նոր բան չէ։ 1990-92-ին էլ էր Արցախը շրջափակված բոլոր կողմերից։ Հայաստանի հետ միակ կապը ուղղաթիռն էր։ Բայց կա մի աննշան տարբերություն։ Այն ժամանակ և Արցախում, և Հայաստանում իշխանություն կար։ Երկուսի նպատակը նույնն էր. անկախ պետականություն և Արցախ»։Ընդդիմադիր պատգամավորի ելույթը խորհրդարանում քննարկվող նախագծերի հետ կապ չուներ։ Նա խոսեց Արցախում ու Հայաստանում տիրող իրավիճակից։ Ճգնաժամը հանգուցալուծելու քաղաքական, պետական կամք չկա թե' Արցախում, թե' Հայաստանում, ասաց Վարդանյանը։ Իշխանությունների քաղաքականությունը մուրացկանությունն է. - «Հարգելի խորհրդարան, բայց երկու լավ նորություն ունեմ։ Առաջին, ինչպես 90-ականներին, ապաշրջափակվելու ենք։ Բոլոր առումներով։ Հայաստանը, Արցախը տարածաշրջանում գործոն են դառնալու։ Երկրորդ լավ նորությունը՝ ՔՊ չի լինելու»։«Պարոն Վարդանյան, տպավորություն է, որ 2007 թվականի ելույթ էր, դարակից հանել էիք և ընթերցեցիք», - արձագանքեց ԱԺ նախագահ Ալեն Սիմոնյանը։Ընդդիմադիր պատգամավորի ելույթի վերջաբանը՝ Փաշինյանի իշխանության կորստի կանխատեսումը, վրդովեցրեց իշխող խմբակցության ղեկավար Հայկ Կոնջորյանին. - «Իրոնիկ ա էլի, ասում ա ՔՊ չի լինելու։ Եվ ինքը հիմա չկա, գոնե դահլիճում։ Ես հիշեցի 2020 թվականի նոյեմբերի 9-ից հետո էսօրվա ընդդիմադիրները բան էին անում, մրցավազք էին սկսել, թե երբ այլևս չի լինելու Հայաստանում ՔՊ-ի իշխանությունը՝ մինչև Նոր տարի չի լինելու ՔՊ-ի իշխանությունը, մինչև Զատիկ չի լինելու ՔՊ-ի իշխանությունը»։Իշխանականները Արցախի ու Լաչինի միջանցքի թեմայից կտրուկ անցան իրենց բարեփոխումներին՝ Արտաքին հետախուզության ծառայության ստեղծման նախագծին։ Այն ընդունվեց միայն «Քաղաքացիական պայմանագրի» ձայներով։ Ընդդիմությունը դեմ քվեարկեց;Փաշինյանի թիմակիցները այս կառույցի ստեղծումը խիստ կարևոր են համարում, քանի որ, ըստ նրանց, այդպիսով Սփյուռքում ապրող հայերը կարող են ներգրավվել ազգային անվտանգության գործում, կարևոր տեղեկություններ հայտնել։«Սովետական Միության անվտանգության կոմիտի գեներալ-լեյտենանտ Կալուգինը... երևի հիշում եք իրա ասած մի հարցազրույց։ Այդ մասին խոսացել է նաև Տեր-Պետրոսյանը։ Որ Սովետական Միության արտաքին հետախուզության ծառայությունը լրջագույն հաջողությունների էր հասել իր գործակալական ցանցը ստեղծելու, զարգացնելու ուղղությամբ, այդ թվում նաև հայկական սփյուռքում գործող կառույցներում», - ասաց Գուրգեն Արսենյանը («Քաղաքացիական պայմանագիր)։Ազգային անվտանգության հարցերով մտահոգ իշխանականներին «Հայաստան» խմբակցության պատգամավոր Գեղամ Նազարյանը խորհուրդ տվեց այսօրվա կասկածելի դեմքերով զբաղվել։ Ըստ նրա, կան մարդիկ, որոնք հակառուսական քարոզչությամբ են զբաղված, և դա էլ պակաս վտանգավոր չէ Հայաստանի անվտանգության համար. - «Ուզում են ապացուցել, որ, օրինակ, սեպտեմբերի 13-ին ռուս զինծառայողներն են հայ զինծառայողներին սպանել։ Որ Արցախը Հայաստանից կտրել են ոչ թե թուրքերն ու ադրբեջանցիները, այլ ռուսները»։Ազգային ժողովի խոսնակը պատգամավորին զգուշացրեց, որ ավարտի ելույթը։ Իսկ երբ Նազարյանը հորդորեց չհիշել անցած երեսուն տարին, երբ հազարավոր զոհեր չկային, Սիմոնյանն անջատեց նրա խոսափողը։«Էդ անցյալում չորս հազարից ավելի մարդ չէր սպանվել պատերազմում, էդ անցյալում Շուշին չէինք կորցրել...» - ասում էր Նազարյանը, երբ Սիմոնյանը հրահանգեց անջատել խոսափողը և ասաց. - «Անցյալից խոսալուց հիշեք ում կուսակցությունով եք ստեղ հայտնվել, առաջի համարը ով ա ձեր»։Գեղամ Նազարյանը, ում զոհերից խոսելու համար նախատեց Ալեն Սիմոնյանը, տասնութամյա որդուն կորցրել է 44-օրյա պատերազմում։  "
Քաղաքականություն,Ադրբեջանը «Զանգեզուրի միջանցք» բացելու սպառնալիքն է իրականացնում. Լևոն Զուրաբյան," «Ազատություն». - Ձեր գնահատմամբ, ճանապարհը փակելու իրական նպատակը ո՞րն է։Զուրաբյան. - Ակնհայտ է, որ այդ բոլոր խոսակցությունները հանքերի մասին և այլն, դրանք ընդամենը այդ գործողությունների լեգիտիմացիայի համար են կատարվում։ Իրականում այդ հայտարարությունները որևէ կապ չունեն իրական պատճառների հետ։ Ադրբեջանը երկու տարի շարունակ 2020 թվականից հետո մշտապես խոսել է դրա մասին, ասել է, որ եթե դուք չբացեք զանգեզուրյան մարշրուտը մեզ համար, մենք փակելու ենք Լաչինի կորիդորը։ Այդ մասին երկու տարի բացահայտ նա խոսել է, և սա ընդամենը իր այդ ցինիկ սպառնալիքների իրականացումն է, որ կորզեն միջանցքը։ Միգուցե հիմա արդեն ախորժակն էլ մեծանա, այսինքն՝ նաև այլ նպատակների ուղղված լինի, կարող է նաև այդ հանքերի հարցով զբաղվել, նաև կարող են դնել իրենց առջև Ղարաբաղի հայաթափման հարցը«Ազատություն». - Չե՞ք կարծում, որ առնվազն ռուսական կողմի իմացությամբ կամ նույնիսկ համաձայնությամբ է փակվել ճանապարհը՝ միջանցք կորզելու համար։ Որովհետև ռուսներն էլ են միջանցք ուզում։ Ընդ որում, այսպիսի թափանցիկ ակնարկներ նաև իշխանություններն են անում։Զուրաբյան. - Ռուս խաղաղապահների անօգնականությունն ակնհայտ է։ Մեր մեջ ասած, ես մեծ տարբերություն չեմ տեսնում նրա մեջ՝ իրենք այդպես ուզո՞ւմ են, թե՞ իրենք ուղղակի չեն կարող իրագործել դա։ Այդտեղ որևէ մեծ տարբերություն չկա։ Պատճառները շատ պարզ են։ Այս անօգնականության հիմքերը դրված են ռուս-ուկրաինական պատերազմով, որի հետևանքով այսօր Ռուսաստանը ըստ էության թաղվել է այդ պատերազմի մեջ։ Բնականաբար, հայտնվել է մի իրավիճակի մեջ, երբ որ չի ցանկանում կորցնել Թուրքիայի չեզոք ստատուսը։ ՆԱՏՕ-ի մի ամբողջ երկիր բերել է չեզոք ստատուսի, և եթե դա կորցնում է, դա մեծ հարված է լինելու Ռուսաստանի համար՝ Սև ծովը կարող է փակվել, կարող են այլ պրոբլեմներ ծագել տնտեսության հետ, գազի մատակարարումների և այլն, և այլն։ Բնականաբար, Ռուսաստանը այդ խնդրից շատ անհանգստացած է։ Բացի դրանից, ամեն գնով, հատկապես այս ծանր վիճակում, որ ստեղծվել է ուկրաինական ֆրոնտում, նրանք փորձում են խուսափել որևէ նոր ռազմական բախումից, կամ հնարավորությունից, որ բացվի երկրորդ ֆրոնտը իրենց համար։ Սա իրենց համար, բնականաբար, շատ վախենալու, ծանր հեռանկարներն են, որոնցից իրենք ամեն գնով փորձում են խուսափել։«Ազատություն». - Ուրեմն կարելի է աչք փակելով, հայերին նեղացնելով միջանցքը թույլ տալ, որ Ադրբեջանը ստանա՞։Զուրաբյան. - Իմ կարծիքով, առաջնային ֆակտորը այն է, որ նրանք չեն ուզում, չունենալով անգամ կրակելու մանդատ, կամ ոչ թե խաղաղապահ, այլ խաղաղարար ուժ լինելու մանդատ, մտնել հակամարտության մեջ Ադրբեջանի հետ, որը պոտենցիալ բերում է հակամարտության Թուրքիայի հետ։ Սա է գլխավոր խնդիրը։ Իսկ թե արդյոք դրա հետևում կա նաև մոտիվ օգտագործելով դա՝ որ բացվի այսպես կոչված զանգեզուրյան միջանցքը, այստեղ ես մի քիչ կասկածանքով եմ։ Որովհետև այն վերաբերմունքը, որ հիմա ադրբեջանցիք թույլ են տալիս Ռուսաստանի նկատմամբ, ռուսական խաղաղապահ զորքերի նկատմամբ, շատ ցավալի հարվածներ են Ռուսաստանի համար։ Եվ ես չեմ կարծում, որ նրանք միտումնավոր և հաշվարկված գնում են նման, իրենց համար ամոթալի, իրենց խայտառակող քայլերի։«Ազատություն». - Ուրեմն ի՞նչ անել։ Պայմանագրով իրենք են էդ տարածքի վերահսկողը, դուք էլ եք ասում՝ ի զորու չեն էդ պարտավորությունը կատարել, կարող է մի բան էլ ավելի վատ լինել։ Արդյո՞ք արցախահայերի համար չպետք է անվտանգության նոր մեխանիզմ, երաշխիք փնտրվի։Զուրաբյան. - Իհարկե, երբ որ ինչ-որ մի անվտանգության մեխանիզմ քանդվում է, պետք է մտածել ալտերնատիվ մեխանիզմի մասին։ Ցավոք սրտի, խնդիրը այն է, որ այդ ալտերնատիվը շատ հեշտ չի ուրվագծվում, երևում է, որ նրանք պատրաստ չեն որևէ միջամտություն ունենալ Ղարաբաղի հարցում։ Եթե, օրինակ, Եվրոպական միությունը պատրաստ է և ուղարկել է դիտորդներ, այդ առաքելության իրենք քիչ թե շատ պատրաստ են, բայց Ղարաբաղի հարցում նրանք ո'չ ռազմական, ո'չ խաղաղապահ, ո'չ էլ դիտորդական ներկայության որևէ ցանկություն չեն ներկայացնում։«Ազատություն». - Պատճառը այն չէ՞, որ Հայաստանը այդ օգնության հայցը չի ներկայացնում։ Նաև Արևմուտքից այդպիսի հայտարարությունն են, չէ՞, հնչում։Զուրաբյան. - Վրաստանը վաղուց ցանկանում է, ուզում է, դիմել է, 2008 թվականին անգամ ստացել է ՆԱՏՕ-ի Membership Agreement պայմանագիրը։ Եվ Արևմուտքը ո' ՆԱՏՕ են ընդունում, ո'չ զենք են ուղարկում, ո'չ ինչ-որ ուժեր են գալիս... Եթե Վրաստանի դեպքում չկան, ինչո՞ւ պիտի լինեն Հայաստանի դեպքում։ Հարցազրույցն ամբողջությամբ կարող եք դիտել այստեղ.  "
Քաղաքականություն,Արցախի ժողովրդի համար պատասխանատվություն է կրում Հայաստանի՛ իշխանությունը. ընդդիմադիր պատգամավոր," Ազգային ժողովի ընդդիմադիր «Պատիվ ունեմ» խմբակցության պատգամավոր Տիգրան Աբրահամյանի համոզմամբ՝ անկախ այն հանգամանքից, թե ինչ քայլեր է ձեռնարկում Ռուսաստանը Լաչինի միջանցքը բացելու ուղղությամբ, Արցախի ժողովրդի համար պատասխանատվություն է կրում Հայաստանի՛ իշխանությունը:Աբրահամյանի խոսքով՝ «Արցախում ապրում են մեր հայրենակիցները, և Հայաստանի իշխանությունը չի կարող մի կողմ քաշվել, սահմանափակվել ինչ-որ նամակներով և պատասխանատվությունը ուրիշների վրա բարդել»:Գլխավոր խնդիրն է, ըստ ընդդիմադիր պատգամավորի, «հասկանալ՝ լավ, եթե Ռուսաստանը իր ֆունկցիան չի իրականացնում և որևէ փուլում լինում է ոչ-էֆեկտիվ, ապա ո՞վ պետք է զբաղվի Արցախում ապրող մեր հայրենակիցների ճակատագրով»:«Որովհետև այն, ինչ այսօր տեղի է ունենում Արցախում, կարող է վաղը տեղի ունենալ Հայաստանի Հանրապետության ցանկացած մարզում: Եվ Աստված չանի՝ մենք գանք հասնենք այդ կետին և ասենք՝ «գիտե՞ք, Հայաստանը այսօր չունի այդ հնարավորությունը, չունի այդ ռեսուրսը, և այս պայմաններում տվյալ մարզում անվտանգություն իրականացնելու որևէ նպատակ չի կարող իրականացվել»: Այդ ժամանակ էլ կառաջանա Հայաստանում տեղակայված ռուսական 102-րդ ռազմաբազայի խնդիրը, կասեն՝ «գիտե՞ք, Ռուսաստանը Հայաստանի հետ ուներ պայմանավորվածություն, չիրականացրեցին, բա ի՞նչ աներ խեղճ իշխանությունը, և այլն, և այլն», - նշեց Աբրահամյանը՝ շարունակելով. - «Այսինքն՝ գլխավոր բանը, որը պետք է այս իրավիճակում նաև հնչեցնի իշխանությունը, դա այն է, թե այս իրավիճակում ինչ է անում իշխանությունը՝ անկախ այն հանգամանքից, թե ինչ է անում Ռուսաստանը, ինչ են անում համանախագահ երկրների ղեկավարները, ինչ է անում երրորդ, չորրորդ, հինգերորդ կողմը: Իսկ ի՞նչ է անում Հայաստանը: Արդյո՞ք Հայաստանը չունի այստեղ առաքելություն, չունի պատասխանատվություն և այդ ուղղությամբ որևէ սցենարային զարգացում չի նախապատրաստում»:Պատգամավորը համոզմունք հայտնեց, որ «եթե այս շրջափակումը շարունակվի ևս մեկ շաբաթ, սա բերելու է ծայրահեղ իրավիճակի»:Անվտանգության խորհրդի քարտուղարը երեկ խորհրդարանում հայտարարեց, որ Հայաստանի իշխանությունը իր ձեռքի տակ եղած բոլոր գործիքներն օգտագործում է ճգնաժամը հանգուցալուծելու համար:Արմեն Գրիգորյանը ձեռնարկվող քայլերի մասին մանրամասներ չներկայացրեց, սակայն կրկին շեշտեց, որ Լաչինի միջանցքի պատասխանատվությունը հանձնվել է Ռուսաստանի Դաշնությանը:Ավելի վաղ նաև վարչապետ Նիկոլ Փաշինյանն էր հայտարարել, որ Հայաստանի անելիքն այս հարցում Ադրբեջանի կողմից իր ստանձնած գրավոր պարտավորության խախտումը միջազգային պատշաճ գնահատականի արժանացնելն է:  "
Քաղաքականություն,Խորհրդարանն առաջին ընթերցմամբ ընդունեց Արտաքին հետախուզական ծառայության ստեղծելու մասին օրինագիծը," Ընդդիմությունը կարծում է, որ իշխանությունը Արտաքին հետախուզական նոր ծառայություն ստեղծելով և այդ գործառույթը Ազգային անվտանգության ծառայությունից վերցնելով՝ թուլացնելու է արդեն իսկ գործող կառույցները։ Խորհրդարանն այսօր առաջին ընթերցմամբ ընդունեց Արտաքին հետախուզական ծառայության ստեղծելու մասին կառավարության նախագիծը։Այս նոր կառույցը գործելու է վարչապետի ենթակայության ներքո, և ինչպես հիմնական զեկուցող, Անվտանագության խորհրդի քարտուղար Արմեն Գրիգորյանը բացատրեց, Արտաքին հետախուզական ծառայությունը ինֆորմացիա է հայթհայթելու, որը տրամադրելու է վարչապետին։ Ի տարբերություն ԱԱԾ-ում և Պաշտապանության նախարարությունում գործող համանման ստորաբաժանումների, այս նոր ծառայությունը, ըստ Գրիգորյանի, չի համարվի զինվորական ծառայություն, ինչը թույլ կտա կառույցը համալրել նոր մասնագետներով։ԱԱԾ արտաքին հետախուզության դեպարտամենտը կշարունակի աշխատել ևս 3 տարի, որից հետո այն կդադադարի գործել և այդ գործառույթը ամբողջությամբ կիրականցնի նորաստեղծ ծառայությունը։ Արտաքին հետախուզական ծառայության պետը կդառնա Անվտանգության խորհրդի անդամ։«Արտաքին հետախուզության ստեղծման հիմնական նպատակներից մեկը այն է, որ այս ծառայությունը կարողանա Հայաստանի շուրջ ստեղծված անվտանգության վերաբերյալ հայթայթի ինֆորմացիա, նույնիսկ հայթայթի այնպիսի ինֆորմացիա, որը հրապարակային հայտնի չէ, և այդ հայթայթած ինֆորմացիաների հիման վրա վերլուծություն կատարի, անվտանգության միջավայրի վերաբերյալ տեղեկատվություն տրամադրի վարչապետին, որի հիման վրա էլ պետք է որոշումներ կայացվեն։ Գործողություններ այս ծառայություն չի կատարելու հիմնականում։ Գործողությունների կատարումը այլ ծառայությունների վրա է», - ներկայացրեց Գրիգորյանը։Անվտանգության խորհրդի քարտուղարն ասաց նաև, թե այս նոր ծառայության ստեղծմամբ նախատեսվում է Հայաստանում ձևավորել հետախուզական համայնք։ Թե ինչ է դա նշանակում, Արմեն Գրիգորյանը փակագծեր չբացեց։Խորհրդարանական ընդդիմությունը մինչդեռ անհանգստացած է, որ իշխանությունը ի վերջո քանդելու է գործող Ազգային անվտանգության ծառայությունը։ Ընդդիմադիրների պնդմամբ՝ իշխանությունն այդպես էլ որևէ հիմնավորում չի ներկայացրել, թե որքանով է արդյունավետ գործելու նոր մարմինը։«Պատիվ ունեմ» խմբակցությունից Տիգրան Աբրահամյանը հիշեցնում է՝ վերջերս, երբ ընդունվեց Ներքին գործերի նախարարություն ստեղծելու մասին օրենքը, իշխանությունն ասում էր, թե այդ նոր նախարարությունում միավորելով Ոստիկանությունը, Փրկակար և Միգրացիոն ծառայությունները, կմեծացնեն այդ մարմինների գործունեության արդյունավետությունը։ Հիմա արդեն հակառակ գործընթացն է՝ Ազգային անվտանգության ծառայությունից և Պաշտպանության նախարարությունից առանձնացնում են արտաքին հետախուզական ծառայությունը և նոր մարմին են ստեղծում. - «Որովհետև նույն ծառայությունը գործել է։ Սա նույն ծառայության մասին չէ խոսքը։ Եթե նոր ծառայություն ստեղծվեր, ես կասեի այո, դրա անհրաժեշտությունը կա, բոլոր պետությունները ունեն և այլն, և այլն։ Բայց այս իրավիճակում ծառայություն չի ստեղծվում, ուղղակի տարանջատում է տեղի ունենում։ Եթե այն տարանջատվում է կոնկրետ կառույցը թուլացնելու համար, կազմաքանդելու համար, ապա հիմնավորումների մեջ դա պետք ա ներկայացվի, ասվի, որ մենք վստահություն չունենք այսօրվա ԱԱԾ-ի ղեկավարության նկատմամբ, դրա համար տարանջատում-փոքրացնում ենք, որպեսզի կարողանանք հեշտ կառավարելի դարձնել»։«Հայաստան» խմբակցության պատգամավոր Գեղամ Մանուկյանը շեշտում է՝ իշխանությունը Արտաքին հետախուզական ծառություն ստեղծելու մասին օրինագիծը հապշտապ, առանց մասնագիտական քննարկման, արագացված կարգով բերեց խորհրդարան։ Անգամ Պաշտպանության հանձնաժողովում նախագիծը չքննարկվեց, իսկ ամբողջությամբ նոր կառույցի ձևավորման մասին Անվտանգության խորհրդի քարտուղարը ընդամենը 3 րոպե ելույթ ունեցավ։Ինչ վերաբերում է Արմեն Գրիգորյանի պարզաբանմանը, թե Արտաքին հետախուզական ծառայությունը տեղակատվություն է տրամադրելու վարչապետին, ապա, ըստ Գեղամ Մանուկյանի, այդ գործառույթն այսօր էլ տարբեր կառույցներ ապահովում են. - «Իրականում սա հարված է լինելու Ազգային անվտանգության ծառայությանը։ Հայաստանը իր բնակչության թվակազմով, պետք է անկեղծ լինենք, չունի այդ պոտենցիալը՝ ամբողջական նոր ձևավորված հետախուզական կառույց ստեղծելու։ Սա կթուլացնի գործող կառույցները և' Ազգային անվտանգության ծառայությունում, և' Պաշտպանության նախարարությունում։ Նպատակը, ինձ թվում է, այն է, որ չի բացառվում նաև վեկտորի փոփոխության խնդիր կա։ Այսինքն՝ ո՞ր պետությունների գաղտնի ծառայությունների հետ է լինելու համագործակցությունը։ Որովհետև այս առումով իշխանությունները միշտ թիրախավորել են Ազգային անվտանգության ծառայությունը»։Հայաստանի իշխանությունը ո՞ր երկրի մոդելն է ընտրել Արտաքին հետախուզական ծառայություն ստեղծելու ճանապարհին։ Անվտանգության խորհրդի քարտուղարը վստահեցրեց՝ չկա կոնկրետ երկիր։ Իսկ օրերս Հայաստան ժամանած Մեծ Բրիտանիայի գլխավոր հետախույզի այցը, ըստ Գրիգորյանի, որևէ կապ չունի այս նոր կառույցի հետ. - «Հայաստանի ներքին գործընթացները կապել ինչ-որ այլ երկրների պաշտոնյաների հետ ժամանակակից Հայաստանում այդքան էլ տրամաբանական չէ»։Խորհրդարանի պաշտպանության հանձնաժողովի նախագահ Անդրանիկ Քոչարյանը իր ելույթում վստահեցրեց՝ Ազգային անվտանգության ծառայությունը համերաշխ է Արտաքին հետախուզական նոր ծառայություն ստեղծելու որոշման հետ, քանի որ ԱԱԾ-ի ծանրաբեռնվածությունը կթեթևանա և այդ մարմինը կկենտրոնանա երկու խնդիրների՝ հակահետախզության և ահաբեկչության դեմ պայքարի վրա։Օրինագիծը երկրորդ ընթերցմամբ հավանաբար կընդունվի մինչև տարեվերջ։   "
Քաղաքականություն,"Ի՞նչ է անում ՀՀ կառավարությունը արցախցիներին պաշարումից ազատելու համար. թեժ բանավեճ ԱԺ-ում
"," Ի՞նչ է անում Փաշինյանի գլխավորած կառավարությունը 120 հազար արցախցու ադրբեջանական պաշարումից ազատելու համար. «Հայաստան խմբակցության» պատգամավորներն այսօր խորհրդարանում հարցնում էին Անվտանգության խորհրդի քարտուղար Արմեն Գրիգորյանին։

«Նոյեմբերի 9-ի հայտարարությամբ Լաչինի միջանցքի անվտանգության ապահովողը հանդիսանում է Ռուսաստանի Դաշնությունը», - ասաց ԱԽ քարտուղարը:Իսկ Հայաստանի իշխանությունն անելիք չունի՞, գիտե՞ն՝ ինչ է պահանջում Ադրբեջանը. Գրիգորյանն ասաց՝ գիտեն, Արցախում էթնիկ զտում իրականացնելու նպատակով են փակել Լաչինի միիջանցքը:«Կարող եմ ասել, որ իշխանությունը իր ձեռքի տակ եղած բոլոր գործիքները օգտագործում է ճգնաժամը հանգուցալուծելու համար», - նշեց նա:Թե ինչ է անում իշխանությունը, Արմեն Գրիգորյանը այդպես էլ չմանրամասնեց։ Փոխարենը դարձյալ հիշեցրեց՝ Լաչինի միջանցքում Ռուսաստանի պարտականությունների մասին. «Լաչինի միջանցքի պատասխանատվությունը հանձնվել է Ռուսաստանի Դաշնությանը, և ես ուզում եմ նաև ընդդիմությունից լսել հարցադրումներ նաև այս ուղղությամբ»:«Այո, մենք զորակցում ենք այն խաղաղապահ ուժին, որն այսօր միակն է, որն ապահովում է Արցախի քիչ թե շատ անվտանգությունը, բայց նաև կոչ ենք արել, որպեսզի ՌԴ-ն ձեռնարկի բոլոր անհրաժեշտ գործողությունները: Սրան ինչի՞ չեք անդրադառնում», - արձագանքեց «Հայաստան» խմբակցությունից Արծվիկ Մինասյանը:

Ազգային ժողովի փոխխոսնակ Ռուբեն Ռուբինյանն օգնության հասավ Արմեն Գրիգորյանին։ Իշխանականների պնդումներն ավելի համոզիչ դարձնելու համար նոյեմբերի 9-ի հայտարարությունից հատվածներ ընթերցեց՝ փակված ճանապարհը Ռուսաստանի, ոչ թե Արցախի ու Հայաստանի վերահսկողության տակ է:«Բայց մի եկեք, ասեք՝ իշխանությունն է համար մեկ պատասխանատուն, իշխանությունը պատասխանատվությունը փորձում է գցել այլոց վրա, կամ թող Սերժ Սարգսյանը չասի՝ մեզ ցույց տվեք, թե ինչ պիտի անեն խաղաղապահները: Ասում եմ, թե ինչ պիտի անեն: Նոյեմբերի 9-ի հայտարարության վեցերերոդ կետում գրված է՝ ինչ պիտի անեն, պիտի վերահսկեն Լաչինի միջանցքն ամբողջությամբ», - հայտարարեց Ռուբինյանը:«Ձեր իշխանությունն է հանձնել Լաչինի այլընտրանքային ճանապարհը, ձեր իշխանությունն է ստանձնել պարտավորություն՝ լինել Արցախի երաշխավորը: Հիմա եկել եք այստեղ, լոլոներ եք կարդում, թե գնացեք, ռուսներից պահանջեք: Ռուսներից էլ պիտի պահանջենք, բայց առաջին պատասխանատուն դուք եք», - պատասխանեց ընդդիմադիր պատգամավորը:Եթե ճանապարհը բացելը ռուսների պարտավորությունն է, իսկ ո՞րն է Հայաստանի անելիքն Արցախում, շարունակո՞ւմ է լինել Լեռնային Ղարաբաղի անվտանգության երաշխավորը, ինչպես գրված է կառավարության ծրագրում, Անվտանգության խորհրդի քարտուղարից ճշտում էր ընդդիմադիր պատգամավոր Գեղամ Մանուկյանը:«Անցած տարի մոտ 200 միլիարդ ֆինանսական աջակցություն է տրամադրվել, և այդ ֆինանսական աջակցությունը, կարծում եմ, տեղյակ եք, որ ոչ միայն սոցիալ-տնտեսական, այլև անվտանգության հարցեր է լուծում», - ասաց Գրիգորյանը:«Գոնե ով ով, Դուք Արցախի հետ հարաբերությունները փողային մի վերագրեք, գոնե Դուք՝ ծնունդով արցախցի, որովհետև փողը տալիս են, որովհետև Արցախը ավերվել է», - նշեց Մանուկյանը:Արցախցիների ճակատագրի պատասխանատուների ու Արցախում հումանիտար ճգնաժամի մեղավորների փնտրտուքը հունից հանեց խորհրդարանի ամենահանդարտ պատգամավորներից մեկին՝ իշխանական Վլադիմիր Վարդանյանին. «Ես էն հին բարին չեմ ու լավը չեմ, որ սրա մասին չխոսեմ, ուզում եք նեղացեք, ուզում եք չէ, չընդհատեք ինձ», - ասաց նա:

Իշխանական պատգամավորը մոտեցավ ամբիոնին ու հանկարծ արդարացավ՝ գեթ մեկ անգամ կյանքում ոտքը թուրքական հողին չի դրել: Որ չկասկածեն իր խոսքերին, խոստացավ պատճենել բոլոր ժամանակների անձնագրերն ու հրապարակել. «Ես իմ անձնագրերը բոլորը կպատճենահանեմ, ու կտեսնեք, որ իմ ամբողջ կյանքի ընթացքում գեթ մեկ անգամ ոտքս թուրքական հողի վրա չեմ դրել»:Իշխանական պատգամավորին նույնիսկ չէր կաշկանդել Փաշինյանի վերջին հայտարարությունը, թե չի վիրավորվում, երբ իրեն թուրք են ասում։ Վարդանյանի զգացմունքային ելույթը լռեցրեց անգամ թիմակից Ռուբեն Ռուբինյանին, որ Թուրքիայի հետ բանակցում է հարևանություն անելու ու դիվանագիտական հարաբերություններ հաստատելու համար։Ինչո՞ւ հանկարծ իշխանական պատգամավորը շեղվեց թեմայից, Վլադիմիր Վարդանյանն «Ազատությանը» բացատրեց, թե դահլիճից հնչող հայրենասիրության ու դավաճանության ռեպլիկներին էր արձագանքում:  "
Քաղաքականություն,Լաչինի միջանցքի բացման հարցում այլ գործիքների կիրառումը կարող է անկանխատեսելի հետևանքներ ունենալ. ՔՊ պատգամավոր," Հումանիտար ճգնաժամ 120 հազար հոգու պատանդառմամբ։ Ադրբեջանը կոպտորեն ոտնահարում է նոյեմբերի 9-ի եռակողմ հայտարարության դրույթները. սա իշխող «Քաղաքացիական պայմանագրի» գնահատականն է Լաչինի միջանցքի՝ արդեն ութ օրվա փակմանը։ Այս գնահատականը չի փոխվել շաբաթ օրը Ջերմուկում տեղի ունեցած իշխանության ներկայացուցիչների հավաքից հետո։«Գործադիրը և նաև օրենսդիրը ջանքեր գործադրում ա այդ հարցը դիվանագիտական եղանակով լուծելու համար։ Որովհետև լուծման այլ տարբերակները ըստ էության հղի են անկանխատեսելի հետևանքներով թե' Արցախի մեր հայրենակիցների և թե' ավելի լայն կոնտեքստում», - ասում է իշխող քաղաքական ուժի վարչության անդամ Արսեն Թորոսյանը։Հարցին, թե արդեն 8 օրվա շրջափակումն ու ադրբեջանական կողմի հայտարարությունները, որ շարունակելու են փակ պահել միջանցքը, արդյո՞ք չեն ստիպել իշխանություններին վերանայել մոտեցումները և նոր գործիքներ ներգրավել Լաչինի միջանցքի բացման համար, Թորոսյանը, ով ևս Ջերմուկում մասնակցել է քաղաքական ժողովին, արձագանքեց. - «Մեր հնարավորությունների ամբողջ շրջանակը պետք ա օգտագործենք և օգտագործում ենք անկախ օրերից։ Որովհետև յուրաքանչյուր օրը կարող է թե' ճգնաժամը խորացնել, թե' աղետի վերածել՝ սկսած տարրական կարևոր, հիմնարար ապրանքների, ծառայությունների մատուցումից, ապրանքների հասանելիությունից՝ սննդամթերք, դեղորայք և այլն, և վերջացրած ավելի լայն՝ բախման վտանգ և այլն։ Մենք չենք սպասելու և չենք սպասում որևէ օր լրանա, որպեսզի էդ ամեն ինչը անենք։ Կառավարությունը ամեն ինչ անում է իր ձեռքի տակ եղած ռեսուրսներով, որպեսզի այն օր առաջ բացվի»։Ե'վ վարչապետը, և' խորհրդարանը հայտարարել են, որ Հայաստանի անելիքն այս հարցում Ադրբեջանի կողմից իր ստանձնած գրավոր պարտավորության խախտումը միջազգային պատշաճ գնահատականի արժանացնելն է։ Թորոսյանի խոսքով՝ ԱԺ-ի ընդունած հայտարարությունից հետո գործընկեր երկրների կողմից նաև խորհրդարանական խողովակներով բազմաթիվ կոչեր են հնչել Ադրբեջանին՝ դադարեցնելու շրջափակումը։Այնուամենայնիվ, Բաքուն շարունակում է անտեսել բոլոր կոչերն ու հորդորները։ Ի՞նչ է ուզում Ադրբեջանը։ Իշխանական մեկ այլ պատգամավոր Արման Եղոյանի խոսքով՝ Ադրբեջանը ձգտում է ազատվել Արցախի հարցից. - «Արցախի խնդրից ազատվելն է։ Էն, ինչ իրենց նախագահը հայտարարում է, իմ կարծիքով, դա գետնի վրա իրականացնելն է։ Որպես հիմնական նպատակ։ Բայց ընթացիկ նպատակներ էլ կան, այսինքն՝ թուլացնել դիմադրողականությունը, միգուցե քչացնել բնակչությունը և այլն, բայց գերնպատակը վերը ասվածն էր»։Ի տարբերություն ՔՊ խմբակցության որոշ պատգամավորների, որոնք Լաչինի միջանցքի փակման մեղքի սլաքները հավասար ուղղում են և' Բաքվին, և' Մոսկվային՝ Եղոյանը խուսափում է նման հայտարարությունից, միևնույն ժամանակ ամեն դեպքում նկատում, որ փակված տարածքը ռուսական խաղաղապահների վերահսկողության ներքո է։Ինչո՞ւ այդ դեպքում Երևանը Մոսկվային ուղիղ չի դիմում միջանցքի բացման հարցում։ «Ուղիղ դիմել ասվածը անպայման չի հենց էդ տեքստով լինի, բայց բնականաբար, այդ խոսակցությունը կա։ Վարչապետը, տեսնում եք, քանի անգամ է արդեն էս ընթացքում խոսել Ռուսաստանի նախագահի հետ։ Եվ դրանից առաջ էլ էլի փակվեց, չէ՞, մի քանի ժամով, դրանից առաջ էլ եղավ խոսակցություն։ Այսինքն՝ Լաչինի միջանցքի հարցը օրակարգում կար արդեն քանի շաբաթ է, միգուցե ամիս, և խոսակցություն գնում էր, և վարչապետը բարձրաձայնել ա էդ մասին, որ մտահոգություններ կան, որ միգուցե փակվի», - ասաց Եղոյանը։Մինչ այդ, միջանցքի փակումը վերջնական փակուղի է մտցնել խաղաղության բանակցությունների գործընթացը, հավելեց Արսեն Թորոսյանը. - «Էս քայլը Ադրբեջանի, ըստ էության, ամբողջովին է խանգարում կամ վնասում կամ կասկածի տակ դնում ապագա խաղաղության օրակարգը ամբողջությամբ։ Չնայած որ իրենք ամբողջ օրը դրա մասին են խոսում, որ իրանք էլ ուզում են խաղաղություն և այլն, բայց փաստացի քայլերը էդքան էլ չեն օգնում ապագա պոտենցիալ, շատ դժվար հասանելի խաղաղության հաստատման համար»։Իշխող կուսակցության ներկայացուցիչները վարչապետի գլխավորությամբ Ջերմուկում հավաքվել էին ընդլայնված կազմով՝ անցկացնելու քաղաքական ժողով։ Այդ ձևաչափով հավաքներին մասնակցում են կառավարության, կուսակցության վարչության անդամները, ԱԺ հանձնաժողովների նախագահներն ու տեղակալները, մարզպետները, համայնքների ղեկավարները։   "
Քաղաքականություն,«Մամիկոն Ասլանյան» դաշինքում կուսակցին մեղադրում են իրենց առաջնորդի անունից կեղծ տեղեկություններ տարածելու համար," «Մամիկոն Ասլանյան» դաշինքը կուսակցին մեղադրում է իրենց կալանավորված առաջնորդի անունից կեղծ տեղեկություններ տարածելու համար։ Օրեր առաջ տեղի ունեցած Վանաձորի ավագանու նիստին Մամիկոն Ասլանյան խմբակցությունից ընդամենը երկու անդամ էր մասնակցել, որի արդյունքում քվորում էր եղել և իշխանական ուժերին մեկ տարի անց հաջողվել էր բյուջե հաստատել։Նիստին ներկայացած Սեյրան Ղամբարյանը հայտարարել էր, թե բանտում հանդիպել է արդեն մեկ տարի կալանքի տակ գտնվող նախկին համայնքապետ Ասլանյանին, որն իրեն հանձնարարել է մասնակցել նիստին։ Դրան չմասնակցած ընդդիմադիրների հասցեին էլ կոշտ հայտարարություն էր արել, թե քաղաքում աշխատանքը տապալման են տանում։«Գնացել եմ հանդիպել եմ իրա հետ, ինքը ինձ հանձնարարել է, որ հայտարարեմ՝ եթե մեր ներկայությամբ նիստը կայանում է, ուրեմն մեր մասնակցությունը ինքը հանձնարարել է, որ պարտադիր լինի: Ցավը նրանում է, որ մենք չենք առանձնացնում՝ որն է մեր տնտեսական խնդիրը, որը՝ քաղաքական, որովհետև կան խմբավորումներ, որ միշտ մտածում եք՝ ինչքան վատ էդքան լավ: Ես արդեն ասացի՝ իր կարծիքը մեր ներկայության մասին, իր հետ էս բոլորը համաձայնեցված է», - ասաց Ղամբարյանը:Նիստից հետո դաշինքի հետ համագործակցող «Հայրենիք» խմբակցության ղեկավար Վահե Դոխոյանը կասկածի տակ էր առել, թե Մամիկոն Ասլանյանը կարող էր դիրքորոշում փոխել ու նման հանձնարարություն տալ խմբակցության անդամին։ Անգամ ակնարկել էր, թե սա իշխանության հետ ձեռքբերված կուլիսային պայմանավորվածությունների արդյունք է։Ավելի ուշ «Մամիկոն Ասլանյան» դաշինքն է հայտարարություն տարածել ու նշել, թե դեկտեմբերի 14֊ին տեղի ունեցած ավագանու նիստին հայտարարություններն են հնչել, որոնք անհիմն են և «իրականության հետ որևէ աղերս չունեն»։«Մամիկոն Ասլանյանն ավագանու նիստերի վերաբերյալ իր դիրքորոշումը չի փոխել և որևէ ավագանու անդամի համաձայնություն կամ լիազորություն չի տվել նիստերին մասնակցելու կամ դաշինքի ու ղեկավարի անունից` իրականությանը չհամապատասխանող հայտարարություններ, հորդորներ տարածելու։ Ավագանու առանձին անդամների գործողությունները կրում են զուտ անհատական բնույթ, և յուրաքանչյուրն առաջնորդվում է իր խղճով ու բարոյականությամբ, գուցե նաև այլ շահագրգռությամբ», - ասված է հաղորդագրությունում։Երեք օր առաջ ավագանու նիստին ներկայացած Սեյրան Ղամբարյանը հակասություն է տեսնում. Մամիկոն Ասլանյանը դատական նիստերին ու իր հետ ունեցած առանձնազրույցում մեկ բան է ասել, ավագանու նիստից հետո՝ այլ բան հայտարարել։ Ասում է՝ հստակ է՝ կալանավորված Ասլանյանը դեմ չէր, որ քաղաքի տնտեսական զարգացման նպատակով ավագանու նիստ տեղի ունենար։ Մինչդեռ հիմա այլ հայտարարություն են անում նրա անունից։«Էն, ինչ որ ես դատարանում լսել եմ, դրանից հետո հայտարարությունը փոխվել է», - ասաց նա:«Ազատության» հարցին՝ իսկ առանձնազրույց ունեցե՞լ է իր հետ, Ղամբարյանը պատասխանեց. - «Իհարկե, ունեցել եմ, ինչ որ դատարանում է ասել, ինձ էլ է ասել, որ «ես դեմ չեմ քաղաքի բարեկարգմանը»:Սեյրան Ղամբարյանը չի ընդունում մեղադրանքները, թե կուլիսային պայմանավորվածություններ ունի իշխանությունների հետ։ Ասում է՝ քաղաքի մասին է մտածել։ Տեղի ունեցած ավագանու նիստում որոշումներ են ընդունվել, որոնց արդյունքում հաջորդ տարի Վանաձորում խոշոր շինարարական ծրագրեր կիրականացվեն, թանկարժեք աղբատար մեքենաներ կգնեն, փողոցները կնորոգեն։«Ես իրավունք ունեի գնալ, իմ քաղաքի համար քվեարկեի: Եթե ինչ-որ մի խոսակցություն, եթե մի ձևով էդ ձևակերպումները փոխվել են, ես նորից կրկնում եմ՝ դեմ չեմ, որ իմ քաղաքում այդքան բարեկարգում գնա», - ընդգծեց նա:Բռնցքամարտի վաստակավոր մարզիչ, 65-ամյա Սեյրան Ղամբարյանը հիշեցնում է՝ պետական պաշտոններ չի ունեցել, ու չի էլ նախատեսում ունենալ։ Ղամբարյանը խմբակցության ներսում առկա հակասության մասին չի խոսում, ասում է՝ Դաշինքի մյուս անդամներին չի հանդիպել. - «Որևէ ներքին պայմանավորվածություն ես չունեմ էդ իմ քայլի համար»:Մեկ տարի առաջ՝ Վանաձորում տեղի ունեցած ընտրություններից անմիջապես հետո կալանավորվեց ամենաշատ թվով ձայներ ստացած «Մամիկոն Ասլանյան» դաշինքի առաջնորդը իր պաշտոնավարման 5 տարիներին կատարած ենթադրյալ ապօրինությունների համար։ Դրանից հետո ավագանին հնարավորություն չի ունեցել համայնքի ղեկավար ընտրել, բայց միաժամանակ նոր ընտրություններ չեն նշանակվել, քանի որ համայնքի ղեկավար ընտրելու արգելք դատարանն է սահմանել՝ «Լուսավոր Հայաստան» կուսակցության պահանջով։ Հայտնի չէ, ինչ կլինի սրանից հետո, երբ իշխանություններին ի վերջո հաջողվեց և՛ վարչապետի կողմից նշանակված համայնքի ղեկավարի պաշտոնակատար ունենալ, և՛ հաստատված բյուջե։ Տեղի պաշտոնյաներն ասում են՝ այս պահին իրենց օրակարգում արտահերթ ընտրություններ չկան։  "
Քաղաքականություն,"Բանակցություններ են ընթանում ռուս խաղաղապահների և Ադրբեջանի միջև, ներգրավված է նաև Արցախը․ փոխնախարար"," Լաչինի միջանցքը ապաշրջափակելու շուրջ Հայաստանի և Ադրբեջանի արտաքին գործերի նախարարությունների միջև այս պահին բանակցություններ չկան, «Ազատության» հետ զրույցում տեղեկացրեց փոխարտգործնախարար Վահե Գևորգյանը՝ նշելով, որ նախ և առաջ բանակացություններ են ընթանում ռուս խաղաղապահների և Ադրբեջանի միջև, Արցախի իշխանությունները նույնպես ներգրավված են ռուս խաղաղապահների հետ այս խնդրի կարգավորման գործում։Փոխնախարարի խոսքով՝ պաշտոնական Երևանը ստեղծված իրավիճակը ներկայացնում է միջազգային գործընկերներին և շուտով ամենաբարձր ատյաններից Հայաստանը կանդրադառնա այս խնդրին, քանի որ Ադրբեջանի կողմից տեղի է ունեցել ոչ միայն եռակողմ հայտարարության խախտում, այլև Արցախի նկատմամբ կոլեկտիվ պատժի փորձ է կատարվում։«Տեղի է ունեցել նոյեմբերի 9-ի եռակողմ հայտարարության խախտում, շատ լուրջ խախտում, որովհետև եռակողմ հայտարարությունը հստակ սահմանում է Լաչինի միջանցքի գործունեությունը: Ինչ վերաբերում է խնդրի իրավական մասին, փաստորեն, տեղի են ունենում միջազգային մարդասիրական իրավունքի և միջազգային մարդու իրավունքի լայնածավալ խախտումներ, որոնք ոչ այլ ինչ են, եթե ոչ Լեռնային Ղարաբաղի ժողովրդի դեմ կոլեկտիվ պատժի փորձ, ինչը միանշանակ դատապարտվում է միջազգային բոլոր հումանիտար օրենքներով։ Զրկել մարդկանց ազատ տեղաշարժից, սննդի և այլ անհրաժեշտ պարագաների ամենօրյա մատակարարումից և զրկել ոչ թե 1-2 մարդու, այլ զրկել հավաքական իրավունքներից, դա, իրավական տեսակետից, նույնպես լրջագույն խախտում է, որը կարող է ծառայել որպես էթնիկ զտումների և ցեղասպանության վաղ ահազանգ», - ասաց Գևորգյանը:Արցախի արտգործնախարարի պաշտոնակատար Դավիթ Բաբայանը, ով Ֆրանսիա այցից հետո այդպես էլ չի կարողանում Արցախ վերադառնալ և Գորիսից ստիպված Երևան է եկել, այսօր հրավիրված ասուլիսում «Ազատության» հարցին ի պատասխան հաստատեց, որ ճանապարհը բացելու շուրջ Արցախի իշխանությունները ադրբեջանական կողմի հետ քննարկումների մեջ են. - «Արցախյան կողմը իհարկե շփումների մեջ է, բնական է՝ ռուս խաղաղապահների միջոցով, այլ տարբերակ չկա։ Եվ բնական է, բոլոր համապատասխան կառույցները այնտեղ են, ներկայացուցիչների անուններ չտանք, որոնք զբաղվում են։ Բոլորը՝ երկրի ղեկավարից սկսած մինչև համապատասխան տարբեր կառույցների ներկայացուցիչները զբաղվում են հարցի հանգուցալուծմամբ»։Արդյո՞ք Կաշենի հանքավայր այցելելուց զատ, Բաքուն այլ պահանջներ էլ է բարձրացնում։ Բաբայանը չհստակեցրեց, միայն նշեց, որ բնապահպանական պատրվակի տակ ադրբեջանցիները վաղը պահանջելու են փակել հանքը, որը Արցախի տնտեսության շարժիչ ուժերից մեկն է։Արցախը Հայաստանի հետ կապող միակ ճանապարհն արդեն երկու օր է փակ է։ Հարյուրավոր ընտանիքներ չեն կարողանում իրենց բնակավայրեր հասնել։ Ինչո՞ւ ռուս խաղաղապահները միջանցքը չեն բացում, գուցե նրանք այդպիսի մանդատ չունե՞ն։Հայաստանի փոխարտգործնախարարի համոզմամբ, խաղաղապահների առաջնահերթ մանդատի ներքո է այս խնդրի լուծումը. - «Միանշանակ ասել, որ ռուս խաղաղապահները չեն օգտագործում իրենց մանդատը, այս պահին ժամանակավրեպ է։ Կարծում եմ, փորձեր են կատարում իրավիճակը շտկելու ուղղությամբ, բայց ես համաձայն եմ, որ այս քայլերը՝ Լեռնային Ղարաբաղը պաշարման մեջ վերցնելու փորձերը, կատարվում են ռուս խաղաղապահների պատասխանատվության գոտում, և ռուս խաղաղապահների առաջնահերթ մանդատի ներքո է այս խնդրի լուծումը»։Արցախի արտգործնախարարի պաշտոնակատարը շեշտում է, որ առանց ռուս խաղաղապահների չկա Արցախի անվտանգություն, բայց միաժամանակ հավելում է, որ նրանք չունեն այն մանդատը, որով օժտված են եղել օրինակ Կոսովոյում խաղաղապահ առաքելություն իրականացնող ուժերը. - «Ռուս խաղաղապահները խաղաղապահներ են։ Նա նույն մանդատը չունի, ինչպես ունեցել է Կոսովոյում, Բոսնիայում և այլն։ Այսինքն՝ պատժիչ այդ բաղադրիչը չունի։ Ճանապարհը անցնում է Ադրբեջանի օկուպացրած տարածքով՝ լրիվությամբ։ Կան ռուս խաղաղապահներ՝ մի քանի հոգի։ Հիմա, գալիս է մի ամբոխ՝ կանանցով, երեխաներով, և ներխուժում են այդ տարածքը։ Հիմա դուք եք խաղաղապահների տեղը, ի՞նչ եք անելու։ Դրա համար ենք մենք ասում՝ մանդատը պետք է երկարաձգվի, քանակը շատանա և ստանան միջազգային հանրության կողմից համապատասխան լիազորություններ»։Նոյեմբերի 9-ի եռակողմ հայտարարությունում ռուս խաղաղապահ ուժերի մանդատի մասին ոչինչ չի նշվում։ Տեքստում միայն ասվում է, որ Լեռնային Ղարաբաղի շփման գծում, ու նաև Լաչինի միջանցքի երկայնքով տեղակայվում է ռուս խաղաղապահ զորակազմ՝ 1960 զինծառայողներով։ Զորակազմը տեղակայվում է հայկական զինված ուժերի դուրսբերմանը զուգահեռ, խաղաղապահ ուժերի ժամկետը կազմում է 5 տարի՝ հերթական 5-ամյա ժամկետներով ավտոմատ կերպով երկարաձգմամբ, եթե Կողմերից որևէ մեկը ժամկետի ավարտից 6 ամիս առաջ չհայտարարի այդ դրույթի կիրառումը դադարեցնելու մտադրության մասին:Ի՞նչ է ուզում Ադրբեջանը։ Արդյո՞ք բնապահպանական պատրվակի ներքո Ադրբեջանը փորձում է Արցախը շրջափակման մեջ պահել և ճնշումներ գործադրելով այլ զիջումներ կորզել։ Հայաստանի փոխարտգործնախարար Վահե Գևորգյանի համոզմամբ՝ ակնհայտ է, որ այդ գործողությունները ուղղորդվում են Ադրբեջանի պետական շրջանակների կողմից, բայց թե արդյոք Բաքուն Գորիս - Ստեփնակերտ ճանապարհը փակել է այսպես կոչված Զանգեզուրի միջանցք ստանալու համար, փոխարտգործնախարարը դժվարացավ ասել։Լաչինչի միջանցքի հարցն այսօր քննարկվել է Հայաստանի ու Արցախի անվտանգության խորհուրդներում, իսկ Արցախի Ազգային ժողովը հայտարարություն է ընդունել Լեռնային Ղարաբաղի ժողովրդին սպառնացող հումանիտար աղետը կանխելու մասին։ Նշվում է, որ Հայաստանի իշխանությունները պարտավոր են քայլեր ձեռնարկել` Արցախի և Հայաստանի միջև անխափան ցամաքային կապի վերականգման և արցախցիների իրավունքների պաշտպանության համար։ Ռուսաստանից , որպես տարածաշրջանում խաղաղության ու կայունության երաշխավոր, արցախցիները ակնկալում են անհապաղ միջոցներ ձեռնարկել սանձելու Ադրբեջանի առավելապաշտական նկրտումները։  "
Քաղաքականություն,Պուտինի համար արցախահայության հարցը միայն իր խաղաղապահներին այնտեղ պահելու միջոց է․ Քոչինյան," Ռուսաստանի նախագահի համար արցախահայության հարցը միայն իր խաղաղապահներին այնտեղ պահելու, Արցախն էլ՝ Հայաստանի և Ադրբեջանի վրա վերահսկողություն պահպանելու միջոց է, «Ազատության» հետ զրույցում ասաց քաղաքական վերլուծաբան Արեգ Քոչինյանը՝ որպես դրա վառ ապացույց նշելով Սոչիի եռակողմ հանդիպման արձանագրությունը։Այնտեղ չկա խոսք ո՛չ Արցախի մասին, ո՛չ կարգավիճակի մասին, նկատեց Քոչինյանը։«Որևէ խոսք, ըստ էության, մեզ հուզող թեմաների մասին չկա, կար միայն արձանագրում Ռուսաստանի խաղաղապահ կոնտինգենտի մասին, ընդ որում, նշվում էր խաղաղապահ կոնտինգենտ, բայց չէր նշվում, թե այդ խաղաղապահ կոնտինգենտը որտեղ է, կարծես օդում ինչ-որ մի անորոշ տարածքում է էդ խաղաղապահ կոնտինգենտը տեղակայված։ Այսինք՝ ինչ-որ կարևոր է Ռուսաստանի համար, նշվել է այդ արձանագրության մեջ, ինչ-որ կարևոր չէ, չէր նշվել», - ասաց քաղաքական վերլուծաբանը։Ընդգծելով հանդիպումների հաճախականությունն ու քանակությունը՝ Քոչինյանը դրանք «սովետական լավագույն ավանդույթների՝ գլավկոմների հանդիպումների հետ» համեմատեց։«Ինձ համար ավելի մտահոգիչ է տնային աշխատանքի բացակայությունը, որը որ հնարավորություն կտար կառավարելի դարձնելու և հնարավորինս մեղմելու Ռուսաստանից մեր կախվածության մակարդակը։ Դա և՛ էներգակիրների հարցն է, և՛ երկկողմանի առևտրի հարցն է, և՛ գազի պահեստարանների կարողությունների մեծացման հարցն է, դա ռազմատեխնիկական թեմաներն են, այսինքն՝ տնային աշխատանք, որը որ թույլ կտար մեզ խոսել այ էդ հանդիպումների քանակության նվազեցման մասին, Ռուսաստանից մեր կախվածության մակարդակի նվազեցման մասին, ի վերջո, դա է կարևորը։ Ոչ թե կարևոր է, թե մենք ում հետ ենք հանդիպում և ոնց ենք հանդիպում, այլ շատ ավելի կարևոր է, թե մենք տանն ինչ տնային աշխատանք ենք անում՝ մեր արտաքին քաղաքականությունը սպասարկելու համար։ Այստեղ է, որ ես ամենամեծ խնդիրն եմ տեսնում ու էդ խնդրի հավելվածն եմ դիտարկում այս հանդիպումների քանակը։ Այսինքն՝ չենք անում տնային աշխատանք և, որպես դրա հետևանք, գնում ենք այս զեկույցների նմանվող շարանին ենք մասնակցում՝ հանդիպումներին», - ասաց քաղաքական վերլուծաբանը։Հայաստանի և Ռուսաստանի նախագահները վերջին անգամ հանդիպեցին դեկտեմբերի 9-ին Բիշքեկում։ Տարածաշրջանում իրավիճակը շարունակում է լարված մնալ, գլխավոր խնդիրը Լեռնային Ղարաբաղն է, հանդիպմանն ասել է Փաշինյանը, հավելելով, թե ուզում է Կրեմլի ղեկավարի հետ քննարկել տեղում ստեղծված իրավիճակը։ Թե ինչպես էՀայաստանի վարչապետի մտահոգություններին արձագանքել Ռուսաստանի նախագահը, հստակ չէ։ Պուտինը հանդիպման բաց հատվածում ղարաբաղյան խնդրին ընդհանրապես չի անդրադարձել։Հաղորդումն ամբողջությամբ կարող եք դիտել ստորև․  "
Քաղաքականություն,"Դիրքերի այսպիսի կահավորում նախկինում չի եղել, զինվորների կյանքեր կփրկվեն. Անդրանիկ Քոչարյան"," «Ազատություն». - Արտակարգ իրավիճակների նախարարությունը և Ոստիկանությունը մեկ նախարարությունում, Ներքին գործերի նախարարությունում միավորելը, արդյո՞ք այստեղ ոչ թե ձևն է, այլ բովանդակությունը կարևոր, այսինքն՝ քաղաքական կամքը։ Եվ ձեզ հարցնում էին՝ ցույցերի ժամանակ մեր նկատմամբ բռնություններ են եղել, և հաստատ այն չէր պատճառը, որ դա ոստիկանություն էր և ոչ նախարարություն։Քոչարյան. - Իրենք բռնություն ասածը մի քիչ այլ կերպ են պատկերացնում, անօրինական գործողությունները զսպելը այլ կերպ են պատկերացնում։ Եվ անցյալից քաղած դասերը իրենք էդպես էլ չընկալեցին, հետ դառնան մինչև Մարտի 1 և մի քիչ առաջ գան» Ես դեմ եմ, որ անընդհատ գնանք հետ։ Էսօր մենք ստեղծում ենք մեր անվտանգային ամբողջական էնպիսի մի համակարգ, որտեղ բռնությունը պետք ա լինի վերջին գործողությունը՝ եթե խիստ անհրաժեշտություն առաջանա էդպիսի ուժ կիրառելու։ Բայց վերջին հաշվով մոռացել են, որ մեր պետությունը պատել էին փշալարով։ Կա՞ր մի քաղաքական գործողություն, որի ընթացքում փշալալերը և ջրցան մեքենաները չուղեկցեին մեր քաղաքացիներին։ 18 թվականից հետո դա կարծեմ մեկ անգամ կիրառվեց, երբ որ ամբոխը անկառավարելի գործողությունների գնաց, էլ չեմ ասում քարեր նետելուց, գործիքներ կիրառելուց, մարդկանց հարվածելուց և այլն։ Փոքր դրվագ, օգտագործվել են հատուկ միջոցներ, շատ փոքր դրվագ։ Բայց չմոռանանք, որ նախկինում հատուկ միջոցները կիրառվում էին անխնա, որոնք խլում էին մարդկային կյանքեր, որոնք մարդկանց դարձնում էին հաշմանդամներ։ Սարի թաղ՝ կորցրած աչք, Մարտի 1` առնվազն տասը զոհ, և այդպես շարունակ։ Դա մնացել ա անցյալում, և հիմա պետք ա Ներքին գործերի նախարարություն ստեղծելով էդ բոլոր շահարկումները մնացին էլի հետին պլան։ Որովհետև ոստիկանությունը 18 թվականի հեղափոխության ընթացքում չի, որ ստեղծվել ա։ Ոստիկանությունը ուղղակի ենթակայությանը վարչապետին դրվել է նախ գործող Սահմանադրության հիմքում, և հիմնական պահանջը՝ որ Ոստիկանությունը պետք ա լինի շատ վերահսկելի, դա գալիս է հենց 18 թվականի պառլամենտական ընտրություններից հետո։ Ե'վ «Լուսավոր Հայաստանն» է էդ հարցը բարձրացրել, և' եթե չեմ սխալվում «Բարգավաճ Հայաստանն» ա բարձրացրել։ Հիմա դա դառնում ա իրականություն, պարզվում ա, որ դրան դեմ են այսօրվա ընդդիմությունը ներկայացնող քաղաքական միավորները։ Ինչի՞ եք դեմ։ Ասում են, որ նախկինում էն բռնությունները որ եղել ա, կարող ա կրկնվի։ Չէ։ Զարգացումները գնում են լրիվ հակառակ ուղղությամբ։«Ազատություն». - Վիճակագրություն կա, որ այս տարվա ցույցերից կես տարի անց որևէ ոստիկանի մեղադրանք չի առաջադրվել, բայց փոխարենը ընդդիմադիրների գործերը էլի էդ ցույցերով արդեն դատարան են հասնում։Քոչարյան. - Խոսքը վերաբերում է, որ ընդդիմադիրները հանգիստ, խաղաղ ցույցեր են անցկացրել, և ոստիկանությունը անհամաչափ ո՞ւժ է կիրառել։ Կան բազմաթիվ ծառայողական քննություններ։ Հիմա վիճակագրություն չունեմ քրեական գործերի մասով, բայց համոզված եմ, որ կլինեն նաև քրեական գործեր՝ եթե անհամաչափ ուժի կիրառումը արձանագրված է և հաստատված է։«Ազատություն». - Կես տարին բավարար չէ՞ր։ Մեղադրյալներ չկան ոստիկաններից։Քոչարյան. - Գուցե մեղադրանք առաջարկելու հիմքե՞րը չկան։ Որովհետև համապարփակ քննությունը պետք ա տա բոլոր հարցերի պատասխանը։ Պետք ա մի բան հաստատեք զուտ քաղաքական հարթության մակերեսի վրա, որ ինչ ունեինք նախկինում, մենք ունեինք նախկինում նվաստացրած ոստիկան, ոստիկանական համազգեստի մեջ մարդ, որը ուշադիր հետևում էր, թե ոնց էր ընտրությունները կեղծվում։ «Ազատություն». - Եռաբլուրի միջադեպը, երբ ոստիկանները ծնողների նկատմամբ բռնություն գործադրեցին...Քոչարյան. - Դա վատ միջադեպ էր, և էդ միջադեպը պետք ա տեղի չունենար։ Վերջին հաշվով, էլի եթե շատ խորքային հիմա մենք... հանգամանալից եթե ես փորձեմ վերլուծել, կարող է գտնեմ նաև էդ միջադեպի դրդապատճառները որտեղ են։ Բայց ես դա չեմ անի։ Ես կարձանագրեմ միայն էն փաստը, որ այդ միջադեպը մեզ ոչ մի լավ տեղ չտարավ, և ոստիկանությանը չտարավ, և ծնողներին չտարավ, և բոլորին չտարավ։«Ազատություն». - Սահմանի մասին։ Այն աստիճան կահավորված չէր առաջնագիծը, որ Ադրբեջանը սեպտեմբերին երկու-երեք օրում հսկայական տարածքներ է գրավել։ Սա ասում է ձեր ղեկավարած հանձնաժողովի անդամ Տիգրան Աբրահամյանը։Քոչարյան. - Ես Տիգրան Աբրահամյանին առաջարկել եմ առաջիկա մեր հանձնաժողովի անդամների այցերին ինքը մասնակցի, գնանք Ջերմուկ, դու ինքդ կտեսնես ինչ ա նոր կահավորումը և ինժեներական զորքերի կայացումը ոնց ա տեղի ունենում։ Մենք չենք ունեցել էդ զորքերը, մենք ունեցել ենք առանձին ռազմական միավորների մեջ ինժեներական խմբեր՝ գուցե ամենաբարձր մակարդակը վաշտի կարգավիճակով։ Էրեկ Արծրուն Հովհաննիսյանը մի կահավորված փոքր հատված էր դրել դիրքերի, և հասկացողները հասկացան, թե նման կահավորանքի պայմաններում զինվորի կյանքը ինչպես կարելի ա փրկել։«Ազատություն». - Հետևանքը հակառակի մասին չի՞ խոսում։ Գրավեցին հսկայական տարածքներ...Քոչարյան. - Գրավեցին։ Բայց մի մոռացեք, դրանից առաջ գրավում էին առանց կրակոցի։ Դրանից ավելի առաջ 44-օրյա պատերազմի մեր երկրի շոկային վիճակն էր...  "
Քաղաքականություն,"Ռուսներին պետք է ցանկացած ճանապարհ, որն անվերահսկելի է․ Հովսեփ Խուրշուդյան"," Ռուսաստանը շնչահեղձ լինող երկիր է, «Ազատության» հետ զրույցում նկատում է «Ազատ քաղաքացի» հասարակական կազմակերպության ղեկավար Հովսեփ Խուրշուդյանը՝ շեշտելով՝ ռուսներին պետք է ցանկացած ճանապարհ, որն անվերահսկելի է։Իսկ, այսպես կոչված, «Զանգեզուրի միջանցքն» իրենց համար լինելու է անվերահսկելի, որովհետև իրենք են վերահսկելու՝ ընդգծեց Խուրշուդյանը՝ շեշտելով՝ դա նշանակում է, որ սանկցիոն բեռներ կարող են այնտեղով անցնել։Ըստ Խուրշուդյանի՝ Հայաստանը չի համաձայնում և շատ ճիշտ է անում, որովհետև ընդհանրապես Հայաստանն իր արժեքը կկորցնի, եթե իր տարածքի միջով անցնող բեռների վերահսկողությունն էլ կորցնի։Խուրշուդյանի հետ հարցազրույցից մի հատվախ ներկայացնում ենք ստորև․«Ազատություն»․ - Միջանցքի մասին․ավտոճանապարհը կարծես թե չի ստացվում և նորից կա ռուսական նախաձեռնություն՝ երկաթուղին վերագործարկել։ Ադրբեջանը դրան համաձայնելո՞ւ է։ Նա փաթեթ է ուզում՝ բոլորը միասին և, պարզ է, իր ուզած միջանցքով։Խուրշուդյան․ - Լաչինի միջանցքում էս բնապահպան կոչեցյալի թատերական ներկայացումը հենց նաև Հայաստանի վրա ճնշում գործադրելուն էր ուղղված, այսպես կոչված, «Զանգեզուրյան միջանցքին» հասնելու նպատակով։ Այսինքն՝ իրենք անընդհատ էդ նարատիվը տարածում են, որ «եթե դուք ստեղ ազատ ելումուտ ունեք, թողեք էնտեղ էլ մենք ազատ ելումուտ ունենանք»։ Եվ քանի որ հիմա երկաթգծի շուրջ բանակցությունները ուժեղացել են, Դուք գիտեք, Պուտինն էլ էստեղ հայտարարեց դրա մասին և նիստ եղավ Մոսկվայում, ես վստահ եմ՝ նաև այս ռուս-ադրբեջանական ակտիվ շփումները՝Բայրամով-Լավրով, Պուտինի աշխատակազմի ներկայացուցիչների այցելությունը Բաքու նաև դրա հետ էր կապված։Ռուսաստանը շնչահեղձ լինող երկիր է, իրեն պետք է ցանկացած ճանապարհ, որն անվերահսկելի է, իսկ իր համար դա լինելու է անվերահսկելի, այսինքն՝ ինքն է վերահսկելու, հայերը չեն վերահսկելու, էդ նշանակում է, որ սանկցիոն բեռներ կարող են անցնել։ Իսկ հայերի վերահսկողությունը՝ ապահովելու, որ ոչ մի սանկցիոն բեռներ չանցնեն, որովհետև, եթե մենք վերահսկենք էդ ճանապարհը և այնտեղով սանկցիոն բեռներ անցնեն, մենք կընկնենք երկրորդային սանկցիաների տակ, ոնց որ իռլանդական ինքնաթիռը, որ ռուսական լիզինգի մեջ էր, եկավ ստեղ նստեց, մենք սիրուն վերցրեցինք, արտահանձնեցինք Իռլանդիա, որովհետև, եթե չարտահանձնեինք, մենք սիրուն ընկնելու էինք սանկցիաների տակ և ռուսները դա հասկացան։Իրենց բացատրվեց, որ «չենք կարող մենք սանկցիոն բաներ մեզ մոտ թույլ տալ»։ Նույնը հիմա իրենք ասում են՝ «դե որ չեք կարող, էդ ФСБ-ի վերահսկողության տակ տվեք, տակն էլ ստորագրեք, որովհետև չեք վերահսկելու, որ միջազգային հանրությանն էլ ասեք, որ էնտեղ մերը չի, կոպիտ ասած, տվել ենք ռուսներին», ինչին չի համաձայնում Հայաստանը և շատ ճիշտ է անում, որովհետև ընդհանրապես մեր արժեքը կկորցնենք, եթե մեր տարածքի միջոցով անցնող բեռների վերահսկողությունն էլ կորցնենք, իսկ դա միայն սանկցիոն բեռներին չի վերաբերում, դա նաև ռազմական մատակարարումներին է վերաբերում Թուրքիայից դեպի Ադրբեջան, որը եթե Ռուսաստանն է վերահսկելու, այսինքն՝ եթե մեր դեմ ուղղված լինի էդ զենքերի մատակարարումներն, իրենք թույլ կտան, իսկ, օրինակ, Միջին Ասիա տեղափոխելուց, թույլ չեն տա։ Ինչ-որ ձեռք չի տա, թույլ չեն տա։Երևանն ամենաբարձր մակարդակով պարբերաբար հայտարարում է, թե Բաքուն Լաչինի միջանցքը փակելու, Ղարաբաղի հայությանը շրջափակելու մտադրություն ունի։ Կիրակի օրը Ստեփանակերտ-Գորիս մայրուղու Շուշի-Քարին տակ խաչմերուկի հատվածում քաղաքացիական հագուստներով ադրբեջանցիները մոտ 4 ժամ «բնապահպանական պատճառաբանությամբ» փակ պահեցին ճանապարհը։ Ստեփանակերտը սադրանք, խաղաղ բնակչությանը հոգեբանական ահաբեկչության ենթարկելու փորձ որակեց Հայաստանի և Արցախի միջև ցամաքային կապի ընդհատումը։Լեռնային Ղարաբաղում տեղակայված ռուսաստանցի խաղաղապահների հրամանատար գեներալ-մայոր Անդրեյ Վոլկովի՝ Ադրբեջանի հանրային հեռուստատեսությանը տված հարցազրույցում հայտարարեց, որ «Լեռնային Ղարաբաղը Հայաստանին կապող ճանապարհի վրա մինի մաքսակետ կտեղադրվի՝ հագեցած հատուկ սարքավորումներով»։ Նա նշել էր, որ նման պայմանավորվածություն ձեռք է բերվել ռուսական և ադրբեջանական կողմերի բանակցությունների արդյունքում։ Սա մեծ դժգոհությունների ալիք բարձրացրեց թե՛ Երևանում, թե՛ Ստեփանակերտում։Արցախի անվտանգության խորհուրդն ավելի ուշ պարզաբանեց՝ դիտարկվել է Լաչինի միջանցքում ոչ թե մաքսակետ, այլ ռենտգեն-սկաների տեղադրման հնարավորությունը։Ակտիվացել են խոսակցությունները նաև Հորադիզ-Մեղրի-Օրդուբադ-Սադարակ-Երասխ երկաթուղու վերագործարկման շուրջ։ Մոտ տասն օր առաջ՝ Ռուսաստանի նախագահի հետ հանդիպումից հետո, Հայաստանի վարչապետ Նիկոլ Փաշինյանն հայտարարեց, թե Երևանը «որոշակի ազդակներ է ստացել և հնարավոր է, որ նորից սկսի Հորադիզ-Մեղրի-Օրդուբադ-Սադարակ-Երասխ երկաթուղու վերականգնման աշխատանքը և առաջիկայում այդ ուղղությամբ երկաթգծի վերականգնման ոլորտում մեծ ներդրում անելու անհրաժեշտություն կարող է ի հայտ գալ»։​ Հարցը քննարկվեց նաև դեկտեմբերի 6-ին Հայաստանի, Ադրբեջանի և Ռուսաստանի փոխվարչապետերի մոսկովյան հանդիպման ժամանակ։  "
Քաղաքականություն,"Ի՞նչ մոդելով կգործի ապագա Արտաքին հետախուզական ծառայությունը. կառավարությունը հաստատեց նախագիծը
"," Հայաստանում կստեղծվի Արտաքին հետախուզական ծառայություն։ Կառավարությունն այսօր հավանություն տվեց նախագծին, որն ուժի մեջ կմտնի խորհրդարանում հաստատվելուց հետո։ Այս նոր ծառայությունը գործելու է որպես վարչապետին ենթակա մարմին և կենտրոնանալու հակահետախուզական ու ահաբեկչության դեմ պայքարի վրա։«Ներկայացված փաթեթով առաջարկվում է ստեղծել նոր արտաքին հետախուզության ծառայություն՝ որպես վարչապետին ենթակա պետական կառավարման մարմին: Հաշվի առնելով այն հանգամանքը, որ թե՛ Պաշտպանության նախարարությունում, թե՛ Ազգային անվտանգության ծառայությունում գոյություն ունեն համանման գործառույթներ իրականացնող ստորաբաժանումներ, որոնց ծառայությունը հանդիսանում է զինվորական ծառայություն, առկա է քաղաքական որոշում՝ ստեղծել պետական ծառայության նոր տեսակ, որը չի հանդիսանա զինվորական ծառայություն», - ասաց արդարադատության փոխնախարարը:Կառավարությունը նախագծի հիմնավորումներում գրում է, որ Հայաստանն ունի նոր որակի հետախուզություն ունենալու և սեփական հետախուզական դպրոցը ձևավորելու հրամայական, բացի այդ տարածաշրջանում միակ երկիրն է, որ առայժմ չունի առանձին նման ծառայություն:Արտաքին հետախուզական ստորաբաժանումներ մինչ օրս ունեցել են և՛ ԱԱԾ-ն, և՛ Պաշտպանության նախարարությունը, դրանց աշխատանքը, ստացվում է, գործադիրին չի բավարարել։ Արդարադատության փոխնախարար Գրիգոր Մինասյանի խոսքով, սակայն, այդ մարմինները կշարունակեն գործել։«Արտաքին հետախուզության ծառայության ստեղծմանն ու կայացմանն ուղղված օրենսդրական փաթեթի ընդունումից երեք տարի անց, արտաքին հետախուզական գործունեություն իրականացնող մյուս մարմինները և ստորաբաժանումները կդադարեն այդպիսիս գործունեություն իրականացնել՝ այս գործառույթն ամբողջովին փոխանցելով նոր ծառայությանը», - նշեց Մինասյանը:Հայաստանի վարչապետի կարծիքով՝ նման ծառայություն զարգացնելու համար երկար ժամանակ կպահանջվի և կառավարությունը մինչև դրա կայացումը չի քանդի հետախուզական մյուս ստորաբաժանումները։«Մեր բոլոր հետախուզական ծառայությունները, որոնք այս պահին գործում են, իրենց կյանքում ոչինչ չի փոխվի այնքան ժամանակ, մինչև մենք չհամոզվենք, որ նոր ստեղծված Արտաքին հետախուզական ծառայությունը կարող է կլանել այն գործառույթները, որոնք իրականացնում է Ազգային անվտանգության ծառայության հետախուզության դեպարտամենտը և դեռ մի բան էլ ավելին», - ընդգծեց Փաշինյանը:Անվտանգության խորհրդի գրասենյակի կողմից մշակված նախագծի հիմնավորումներում նաև նշված է, որ ծառայության ստեղծման անհրաժեշտությունը ծագել է ապրիլյան ու 44-օրյա պատերազմների ընթացքում տեղեկատվություն ստանալու հետ կապված խնդիրների պատճառով։ Արդյո՞ք ստացվում է, որ գործադիրը դժգոհ է արտաքին հետախուզության բաժինների աշխատանքից հատկապես պատերազմի ընթացքում։ Իրավապաշտպան Վարդան Հարությունյանի կարծիքով՝ դա գաղտնիք չէ և ակնհայտ է։ Ըստ նրա՝ հայկական ԱԱԾ վերջին 3 տասնամյակների ընթացքում շատ առումներով շարունակել է մնալ նախկին Խորհրդային միության КГБ-ի հաջորդն ու շարունակողը։«Այն շարունակել է և՛ հասարակության աչքում, և՛ իրականում մնալ նախկին Խորհրդային միության КГБ-ի իրավահաջորդ և ռուսական ФСБ-ի կցորդ: Հիմնական պատճառներից մեկն էլ այն է, որ մենք չենք ունեցել դպրոց, և մեր ապագա անվտանգության աշխատակիցները ուսում են ստացել, կրթվել են ФСБ-ի դպրոցում, այնուհետև այնտեղից վերադարձել են այստեղ իրենց ФСБ-ական պատկերացումներով: Տարիների ընթացքում պետք է արդեն մտածվեր, և մենք ունենայինք մեր դպրոցը», - ասաց իրավապաշտպանը:Նախագիծը դեռ խորհրդարան չի հասել, բայց ընդդիմությունն արդեն դեմ է արտահայտվել հետախուզական նոր կառույցի ստեղծմանը՝ այն անվանելով իշխանության ձեռքում քարոզչական գործիք։ Մյուս կողմից ընդդիմադիրներին մտահոգում է, թե նորաստեղծ ծառայությունը ի՞նչ հարաբերություններ է ունենալու Ռուսաստանի հետ:«Գաղտնիք չի, որ Ազգային անվտանգության ծառայությունը շատ սերտ, տարիների փորձով, համագործակցում է Ռուսաստանի դաշնային հետախուզական ծառայության հետ: Հիմա ինչպիսի՞ն է լինելու», - օրերս «Ազատությանն» ասել էր պատգամավոր Գեղամ Մանուկյանը։Արդյոք պատերազմի ժամանակ ևս ԱԱԾ-ի արտաքին հետախուզական բաժինը համագործակցե՞լ է ռուս գործընկերների հետ և հիմա պատերազմում պարտությունից հետո իշխանությունները նաև այդ համագործակցության արդյունքներից են դժգոհ։ Կարելի է ենթադրություններ անել, ասում է Հարությունյանը։«Դրանից կարելի է եզրակացություն անել, որ ФСБ-ն ծառայել է Ռուսաստանի շահերին և աշխատեցրել է Ռուսաստանի շահերին համապատասխան նաև Հայաստանի Հանրապետության անվտանգության համակարգն ամբողջությամբ: Դա գաղտնիք չի և պետք էլ չի շղարշված դրա մասին խոսել: Հիմա եթե դրանից պոկվելու փորձեր են անում, դա, իհարկե, ողջունելի է, բայց արդյոք այդ փորձերը հանգեցնելու են պոկվելուն, թե դա հանգեցնելու է բախման, որից մենք ավելի մեծ վնասներ ենք կրելու, ասել չեմ կարող», - ասաց իրավապաշտպանը:Այսօր կառավարությունում հաստատված նախագծով նոր ծառայությունը պետք գործի հետևելով համաշխարհային փորձին՝ թե՛ աշխարհի առաջատար երկրների, թե՛ տարածաշրջանի երկրների, թե՛ անմիջական հարևանների օրինակով: Փաստաթղթում նշված չէ, թե որքան գումար կպահանջվի դրա ստեղծման համար։  "
Քաղաքականություն,«Հող՝ փողի դիմաց»․ ընդդիմադիր պատգամավորը՝ երկաթգծի վերագործարկման մասին," Հող՝ փողի դիմաց․ «Հայաստան» խմբակցության պատգամավոր Թադևոս Ավետիսյանն այսպես է բնութագրում Երասխ-Ջուլֆա- Օրդուբադ-Մեղրի - Հորադիզ երկաթուղու վերագործարկումը։Հարցին, թե սա փոխշահավետ գործարք չէ՞, ընդդիմադիր պատգամավորը պատասխանեց, տնտեսական շահն իրենց [Ադրբեջան, Թուրքիա] համար բացարձակապես գնահատելի չէ և այն, ինչ անում են, «կուտ են տալիս իրենց փափուկ ուժի միջոցով, որպեսզի նաև տիրանան»։Թադևոս Ավետիսյանի հետ հարցազրույցից մի հատված ներկայացնում ենք ստորև․«Ազատություն»․ - Դուք սա տնտեսապես շահավետ ծրագիր համարո՞ւմ եք՝ Հորադիզ-Օրդուբադ այդ հայտնի երկաթգիծը վերագործարկելը՝ հաշվի առնելով, որ ռելսեր Հայաստանի տարածքում գրեթե չկան։Ավետիսյան․ - Ձեր հայրենիքի մի մասը զավթում է, մի մասն էլ ուզում է զավթի թշնամին, էդ ոչինչ, բայց հիմա, «տեսեք, լավ կապրենք, ներդրումներ կլինեն» և այլն, մոտավորապես էսպես է՝ հող փողի դիմաց, բայց ախր էդ էլ չկա է։ Երբ որ խոսում էին էդ մասին, նորից վաչապետը խոսեց, ասեց՝ «ծրագրեր կան», թվեր հնչեցրեցին և այլն, էդ օրերին ես գնացի Երասխ, հերթական այցելություն առաջնագիծ, էն տարածքը, որ իրենք մատնանշում էին էդ ճանապարհը պիտի անցնի, թուրքն էդտեղից կրակում էր, և ես, որ հետաքրքրվեցի, դա պարբերական բնույթ էր կրում, և այդ ագրեսիան ակնհայտորեն էդ օրը կար։«Ազատություն»․ - Այո, բայց Ռուսաստանի միջնորդությամբ եթե ապաշրջափակվո՞ւմ են ճանապարհները։Ավետիսյան․ - Տեսեք, հիմա խնդիրը հետևյալն է՝ ո՞ւր են էդ հաշվարկները, այսինքն՝ էդ ի՞նչ ապրանքներ է, որ մենք պետք է արտահանենք էդ ճանապարհով, որ չենք կարողանում էս մյուս ճանապարհով արտահանենք, էդ ի՞նչ ներուժ մենք ունենք արտահանման, որ էդտեղից էդ մեծ օգուտները պիտի ստանանք, սա մեկ և երկրորդը՝ այսինքն հիմա մենք մտածում ենք էս իրավիճակում, երբ որ Ադրբեջանը ողջ ծավալով, իր ագրեսիվ ամբողջ զինանոցով հարձակվել է մեր երկրի վրա, մենք մտածում ենք, որ Ադրբեջանն ու Թուրքիան ուզում են, որ հարևան Հայաստանը տնտեսապես զարգանա, ոչ։«Ազատություն»․ - Էդ ճանապարհն իրենց էլ պետք չէ՞, սա փոխշահավետ գործարք չէ՞։Ավետիսյան․ - Տնտեսական շահն իրենց համար բացարձակապես գնահատելի չէ։ Էն, ինչ անում են, ժողովուրդն ասում է՝ «կուտ են տալիս», ընդհանուր առմամբ, իրենց փափուկ ուժի միջոցով, որպեսզի նաև տիրանան։ Էն ագրեսիան, որ կա էսօր, էն պայմանները, որ մենք էսօր ունենք, որ ամեն վայրկյան իրենք սպառնում են մեզ պատերազմով, իրականում էստեղ մեծ հույսեր կապել, որ հեսա տնտեսական փոխշահավետ․․․ էսպիսի իրավիճակում նման խոսակցությունները, կարծում եմ, ավելի շատ թմրեցնող են, մարդկանց մոլորեցնող կամ հանգստացնող, քան ունեն իրական հենք։Մոտ տասն օր առաջ՝ Ռուսաստանի նախագահի հետ հանդիպումից հետո, Հայաստանի վարչապետ Նիկոլ Փաշինյանն ասել էր, թե Երևանը «որոշակի ազդակներ է ստացել և հնարավոր է, որ նորից սկսի Հորադիզ-Մեղրի-Օրդուբադ-Սադարակ-Երասխ երկաթուղու վերականգնման աշխատանքը և առաջիկայում այդ ուղղությամբ երկաթգծի վերականգնման ոլորտում մեծ ներդրում անելու անհրաժեշտություն կարող է ի հայտ գալ»։​Երեկ «Ազատության» հետ զրույցում խորհրդարանի Արտաքին հարաբերություների հանձնաժողովի իշխանական անդամ Սարգիս Խանդանյանն ասաց, որ հաշվի առնելով նոյեմբերին կայացած Փաշինյան-Պուտին քննարկումները և դեկտեմբերի 6-ին Հայաստանի, Ադրբեջանի և Ռուսաստանի փոխվարչապետերի մասնակցությամբ տեղի ունեցած հանդիպումը՝ կարելի է հույս ունենալ, որ Երասխ-Ջուլֆա- Օրդուբադ-Մեղրի -Հորադիզ երկաթուղու վերականգնման հարցում որոշակի տեղաշարժ կլինի։ Ըստ հայկական կողմի՝ երկաթուղու վերագործարկման համար տեղաշարժի հույս կա, «գումարի խնդիր էլ չկա»։Երասխ-Ջուլֆա-Օրդուբադ-Մեղրի-Հորադիզ երկաթուղու վերականգնման պայմանավորվածությունը ձեռք էր բերվել 2021 թվականի դեկտեմբերի 14-ին Բրյուսելում։​ Փաշինյանը հայտարարել է, որ այս հանդիպումից մի քանի օր անց Ալիևը հրաժարվել է պայմանավորվածությունն ամրագրող փաստաթղթի ստորագրումից։Հարցազրույցն ամբողջությամբ կարող եք դիտել ստորև․  "
Քաղաքականություն,Փաշինյան-Ալիև հանդիպման պայմանավորվածություն այս պահին չկա. Միրզոյան," Հայաստանի եւ Ադրբեջանի ղեկավարների նոր հանդիպման պայմանավորվածություն չկա, այսօր Ազգային ժողովում հայտարարեց Արտաքին գործերի նախարար Արարատ Միրզոյանը։

Միրզոյանը միաժամանակ չբացառեց առաջիկայում իր ու Ջեյհուն Բայրամովի հանդիպումը։ Որտեղ, երբ, Արևմուտքի թե Ռուսաստանի միջնորդությամբ՝ չհստակեցրեց. - «Հանդիպում այս պահին պլանավորված չէ վերջնական, բայց ես ենթադրում եմ, որ մինչև տարեվերջ մենք կունենանք ևս մեկ հանդիպում»։Իսկ Փաշինյան - Ալիև հնարավոր հանդիպումը այսօր կեսօրին չէր բացառել խորհրդարանի խոսնակ Ալեն Սիմոնյանը։ Կրեմլի խոսնակն էլ այսօր ասել էր, թե հնարավոր է երկու ղեկավարները հանդիպեն տարեվերջին Սանկտ Պետերբուրգում։ Միրզոյանի խոսքից պարզ չդարձավ՝ առաջնորդների հանդիպման պայմանավորվածությունը բրյուսելյան քառակողմ ֆորմատով չկա՞, թե՞ նաև՝ Մոսկվայի միջնորդությամբ։

Այսօր Բրյուսելում նախապես համաձայնեցված հանդիպումը չեղարկել էր Ալիևը։ Պրահայում էին պայմանավորվել, որ Ֆրանսիայի նախագահի, Եվրոպական խորհրդի ղեկավարի մասնակցությամբ քառակողմ հանդիպում պետք է լինի։«Ենթադրվում ա, որ եթե չորս հոգի պայմանավորվում են հաջորդ հանդիպման համար, կարծում եմ, ակնհայտ պետք է լինի, որ խոսքը չորս մարդու մյուս հանդիպման մասին է։ Եվ ահա դրանից հետո ադրբեջանական կողմը հրաժարվում է այս ձևաչափով նոր հանդիպման մասնակցել։ Սա, կարծում եմ, ապակառուցողական քայլ է», - նշեց Միրզոյանը։

Ադրբեջանի հետ խաղաղության պայմանագրի փաստաթուղթն էլ պատրաստ չի լինի մինչև տարեվերջ։ Անվտանգության խորհրդի քարտուղարի ավելի վաղ արած հայտարարությունը, թե մտադիր են Ադրբեջանի հետ խաղաղության պայմանագիր կնքել մինչև տարեվերջ, մտադրության շրջանակում էր, ընդգծեց Միրզոյանը. - «Ցավոք, կողմերի մոտեցումները բազմաթիվ հարցերում դեռևս շատ հեռու են իրարից»։

Խաղաղության պայմանագրի հերթական առաջարկներն է Բաքուն Հայաստանին ներկայացրել։ Թե նախկին առաջարկներն ինչպես են խմբագրվել, Միրզոյանը փակագծեր չբացեց։ Կողմերի մոտեցումները չեն համընկնում, քննարկումները շարունակվում են. - «Բանակցությունները հենց դրա համար են բանակցություններ, որպեսզի կարողանան հեռու դիրքորոշումների միջև ընդհանուր եզրեր գտնել»։

Հայաստանում Եվրամիության դիտորդական առաքելությանն երկարաձգման անհրաժեշտության մասին նախօրեին հայտարարել է Ֆրանսիայի արտգործնախարար Կատրին Կոլոնան։ «Այս առաքելությունն իրոք սահմանափակում է էսկալացիայի ռիսկերը վերահսկելով սահմանային իրավիճակը», - ասել է ֆրանսիացի պաշտոնյան։Դեկտեմբերի 20-ին ավարտվում է առաքելության ժամկետը, ասաց Միրզոյանը։ Նա ողջունեց, բայց այդպես էլ չհստակեցրեց՝ պաշտոնական Երևանը արդյո՞ք դիմել է Եվրամիությանը առաքելության ժամկետը երկարաձգելու համար։ - «Հայաստանի Հանրապետությունը կարող է միայն ողջունել այս առաքելության երկարացումը կամ այլ կազմակերպություններից կամ նույն երկրից կամ վերպետական կազմավորումից դիտորդական առաքելութան ուղարկումը։ Կարծում եմ, որ միայն չեզոք դիտորդների և մոնիտորինգային առաքելության անդամների ներկայությունը Հայաստան - Ադրբեջան սահմանին պետք է որ կանխարգելիչ նշանակություն ունենա հետագա էսկալացիայի և իրավիճակի հետագա սրման համար»։

Կառավարության հետ հարցուպատասխանին ընդդիմադիրները դարձյալ չէին մասնակցում։ Իշխանականների հարցերն ուղղված էին հիմնականում Արարատ Միրզոյանին։ Փաշինյանը երկու հարցի պատասխանեց, մեկը տարածաշրջանային ապաշրջափակման, մյուսը՝ գյուղատնտեսության թեմայով։    "
Քաղաքականություն,Ընդդիմադիրները չեն մասնակցի վարչապետի հետ հարցուպատասխանին," Ազգային ժողովի ընդդիմադիր խմբակցությունները թեև վերադարձել են խորհրդարան, բայց լիարժեք չեն մասնակցում նիստերին։ Այսօր կառավարության հետ հարցուպատասխանն է։ Ընդդիամդիր պատգամավորները հնարավարություն ունեն վերջին օրերի զարգացումների, ադրբեջանցիների՝ Արցախ-Հայաստան միակ ճանապարհը փակելու մասին հարցեր ուղղել վարչապետին, բայց որոշել են չմասնակցել նիստին։«Հայաստան» խմբակցության պատգամավոր Արծվիկ Մինասյանն ասում է՝ Փաշինյանին խոսեցնելը ռիսկային է։«Շատ վտանգավոր մարդ է դարձել էս մարդը, գիտակցաբար կամ անգիտակից կերպով հայտարարություններ է անում՝ ի վնաս Հայաստանի և Արցախի։ Չկա երևի դեպք, երբ հարցեր չտաս ու էս մարդը վտանգավոր, առավել ծանր մարտահրավեր չբերի Հայաստանի և Արցախի ժողովրդի գլխին», - ասաց Մինասյանը։«Էս դեպքում ավելի լավ է լռի, քան թե Հայաստանին կամ Արցախին ի վնաս հայտարարություններ անի։ Մենք ունենք չէ՞ դեպքեր, բազմիցս են դեպքերը, երբ որ սկսում է հիմնավորել, թե ինչու էս կամ էն տարածքը պետք է լինի Ադրբեջանի վերահսկողության տակ, կամ ինչու էս տարածքում չպետք է ապահովենք անհրաժեշտ պաշտպանություն և անվտանգություն», - ընդգծեց Մինասյանը։Ընդդիմադիրները երեկվա նիստին էլ, երբ քննարկվում էր օրակարագը, չմասնակցեցին, միայն եկան հայտարարությունների ժամին, իշխանությանը քննադատեցին ու հեռացան։Իշխող խմբակցության ղեկավար Հայկ Կոնջորյանն արձագանքեց, թե իշխող ուժը սկզբում ուրախացել էր, որ ընդդիամդիրները վերադարձել են։«Որովհետև մենք ուրախացանք, ինչ-որ իմաստով նաև մեր հանրությունը, որ իմացանք, որ որոշեցիք վերադառնալ աշխատելու, բայց հիմա, որ մենք տեսնում ենք, թե ոնց եք աշխատում, մենք սկսում ենք մտածել էդ ուրախության և մնացածի վերաբերյալ», - ասաց Կոնջորյանը։ Ընդդիմադիր «Հայաստան» խմբակցությունում դեռ չի հաջողվում ամբողջացնել կազմը։ Խորհրդարանից հեռացած 4 պատգամավորներին փոխարինողներից երկուսն էլ չեն ցանկանում մանդատները վերցնել։ Նրանցից մեկը՝ Երևանի պետական համալսարանի արևելագիտության ֆակուլտետի դեկան Ռուբեն Մելքոնյանն ասել է, թե ընդդիմության այսօրվա գործելաոճն իր համար ընկալելի չէ։«Հայաստան» դաշինքի ցուցակից մանդատից հրաժարվել է նաև Ռոբերտ Հայրապետյանը։ Նա էլ խմբակցությունը լքած «Վերածնվող Հայաստան» կուսակցությունից է, որը հայտարարությամբ էր զգուշացել թիմակիցներին՝ եթե մանդատը վերցնեն, պետք է լքեն կուսակցությունը։  "
Քաղաքականություն,Ընդդիմադիրները ԱԺ նիստերի դահլիճ եկան միայն հայտարարություններ անելու," Ազգային ժողովի հերթական նիստի օրակարգը իշխող ուժը այսօր քննարկեց առանց ընդդիմադիրների։ Նիստերի դահլիճը փոքր-ինչ աշխուժացավ օրվա վերջում, երբ «Հայաստան» խմբակցության պատգամավորները եկան հայտարարություններ անելու։Աղվան Վարդանյանը, որ թիմակիցների հետ շաբաթ օրը եղել էր Գեղարքունիքի սահմանամերձ համայնքներում, դիմեց վարչապետին ու մյուս պաշտոնյաներին. - «Վարչապե'տ, պաշտպանության նախարա'ր, տարածքային կառավարման նախարա'ր, մարզպե'տ, անջատվեք տոնածառի և Եվրատեսիլի լույսերից, պոկեք ձեր մի տեղտ փափուկ աթոռներից, գնացեք Արեգունի, այդ տուն, խոնարհվեք տիկին Վարսիկին տիկին Նաիրայի և չորս երեխաների առաջ ու արագ լուծեք այս հարցը»։

Արեգունի համայնքում ընդդիմադիրներն այցելել են սեպտեմբերյան մարտերում զոհված Վահան Հակոբյանի ընտանիքին։ Ընտանիքը զրկված է պետության աջակցությունից, քանի որ Վահանն ու կինը ամուսնությունը չեն գրանցել, և հիմա 4 մանկահասակ երեխաներին մեծացնող կինը երեք ամիս է, չի կարողանում պատկան մարմիններին ապացուցել, որ ամուսինն է ու աջակցություն ստանալ։«Կարճ ժամանակ ունեք, - շարունակեց ընդդիմադիր պատգամավորը, - եթե չարեցիք, ավելի լավ է գետինը մտնեք»։Նիստը նախագահող Հակոբ Արշակյանն ասաց. - «Ուրեմն հաջորդ անգամ ես ստիպված կլինեմ անջատել ձեր խոսափողը հենց առաջին իսկ ոչ կոռեկտ արտահայտության պարագայում»։Ամանորյա շռայլ ծախսերը, գլխավոր տոնածառի լույսերի միացման երեկվա տոնակատարությունն էլ քննադատության թիրախում էր։ Ընդդիմադիրները մեղադրում էին, թե իշխանությունն այսպիսով փորձում է հանրությանը մոլորեցնել ու շեղել իրական վտանգներից, որ կախված են Հայաստանի ու Արցախի գլխին։«Ադրբեջանը զենք է գնում ու պատրաստվում մեր դեմ հարձակման, Հայաստանի իշխանությունը հսկայական գումարներ է ծախսում հպարտ քաղաքացիների զգոնությունը բթացնելու, տոնածառ զարդարելու, ժողովրդին կառնավալային իրականության մեջ մտցնելու համար», - հայտարարեց Անդրանիկ Թևանյանը («Հայաստան»)։

Ընդդիմադիր պատգամավորի այս խոսքերը բարկացրեցին իշխող խմբակցության ղեկավար Հայկ Կոնջորյանին. - «Չափահաս տղամարդը մոտենում ա էս ամբիոնին և համեմատում է էդ երգի մրցույթը Ադրբեջանում անցկացվող զորավարժությունների հետ և գալիս է նորից մի տիեզերական եզրահանգման, որ Հայաստանում ամեն ինչ վատ է, իշխանությունները վատն են, որովհետև տեսեք, կազմակերպում են Եվրատեսիլ և տոնածառ։ Սրանից ավելի մեծ մասշտաբի քաղաքական սակավամտություն դժվար ա ուղղակի նկարագրել»։

Խորհրդարանական աշխատանքը իշխանության ու ընդդիմության մասնակցությամբ այսքանով ավարտվեց։ Նիստի հիմնական օրակարգը քննարկվեց միայն իշխանականների մասնակցությամբ։  "
Քաղաքականություն,Բավականին լարված դիվանագիտական երկխոսություն կա հիմա Մոսկվայի և Երևանի միջև․ քաղաքագետ," Բավականին լարված դիվանագիտական երկխոսություն կա հիմա Մոսկվայի և Երևանի միջև, կարծում է քաղաքագետ Տիգրան Գրիգորյանը՝ նկատելով՝ Ռուսաստանն այսօր փորձում է իր անկարողությունը բարդել Երևանի վրա։Ըստ քաղաքագետի՝ ռուսական կողմը, եթե կարողություն ունենա պարտադրել Ադրբեջանին իր տարբերակը, Հայաստանը, վստահաբար, կհամաձայնի այդ տարբերակին։Քաղաքագետի հետ հարցազրույցից մի հատված ներկայացնում ենք ստորև․«Ազատություն»․ - Դուք Լավրովի հայտարարությունն ինչպե՞ս կմեկնաբանեք, որ Պրահայի հայտարարությունը՝ պատրաստակամությունը՝ ճանաչել միմյանց տարածքային ամբողջականությունը, ըստ էության, հակասում է Ղարաբաղի կարգավիճակի հարցին, ինչն իրենք առաջարկում են։Գրիգորյան․ - Իրականում Լավրովն այդ հայտարարությամբ փորձել է Ռուսաստանի անկարողությունը պարտադրել՝ Ադրբեջանի սեփական տարբերակը դնել Երևանի վրա, այսինքն՝ մեղքը բարդել Երևանի վրա։ Ակնհայտ է, որ ռուսներն առնվազն այս տարվա գարնանից փորձում են այդ տարբերակը կողմերին տրամադրել, կամ համոզել կողմերին, որ ընդունեն, և Ադրբեջանն է այն կողմը, որը չի ընդունում։ Տեսանք, որ սեպտեմբերին էլ նմանատիպ փորձեր եղան և Ադրբեջանը, բնականաբար, ևս չընդունեց, դրա հետ զուգահեռաբար ռուսներն ի վիճակի չեն նաև անվտանգությունն ապահովել տարածաշրջանում, այսինքն՝ Հայաստանին այլընտրանք չեն թողել, մեծ հաշվով։ Եթե անվտանգային հարցերով չես աջակցում, Ադրբեջանին էլ չես կարողանում համոզել քո տարբերակը, պարզ է, որ վաղ թե ուշ Հայաստանի իշխանությունները պիտի գնային ու Պրահայում, օրինակ, նմանատիպ հայտարարություն ստորագրեին։ Հիմա ասել, որ այ տեսեք, Պրահայում ստորագրել են նմանատիպ հայտարարություն, սկսենք նրանից, որ այդ հայտարարությունն, իհարկե, որևէ լուրջ հիմք չէ՝ խոսել կարգավիճակի մասին, ընդամենը պատրաստակամություն է։ Դա ինչ-որ պայմանագիր չէ, վավերացված պայմանագիր չէ, այսինքն՝ ռուսական կողմը, եթե ցանկություն ունենա հիմա և կարողություն ունենա պարտադրել Ադրբեջանին իր տարբերակը, Հայաստանը, վստահաբար, կհամաձայնի այդ տարբերակին։ Այդ առումով, կարծում եմ, նաև արձագանք էր ՀԱՊԿ երևանյան գագաթաժողովում տեղի ունեցած այդ դեմարշին Հայաստանի կողմից։ Այսինքն՝ բավականին լարված դիվանագիտական երկխոսություն կա հիմա Մոսկվայի և Երևանի միջև և Լավրովի այդ հայտարարությունը ևս դրա դրսևորումներից մեկն է։«Ազատություն»․ - Ռուսաստանն այնքան անզոր է, որ բանը կարող է հասնել խաղաղապահների դուրսբերմա՞նն Ադրբեջանի պահանջով։Գրիգորյան․ - Դե կարծում եմ, որ այնուամենայիվ ինչ-որ կարմիր գծեր ունի Ռուսաստանը, չնայած այդ կարմիր գծերն անընդհատ փոփոխվում են, եթե 6 ամիս առաջ այդ կարմիր գծերը մի տեղում էին, հիմա այլ տեղում են, և դա ոչ ի նպաստ հայկական կողմի, իհարկե, բայց ենթադրաբար Ռուսաստանն ունի ինչ-որ կարմիր գծեր և այդ կարմիր գծերը խախտելու դեպքում պատրաստ կլինի նաև կոշտ ուժ կիրառել և, կարծում եմ, որ խաղաղապահների դուրսբերումը կարող է լինել նմանատիպ կարմիր գերծից մեկը։Ռուսաստանի արտգործնախարար Սերգեյ Լավրովը պնդել է, թե հոկտեմբերի սկզբին Պրահայում ստորագրված քառակողմ փաստաթղթով հայկական կողմը փակել է Ղարաբաղի կարգավիճակի հարցը՝ շեշտելով՝ դրանից հետո անհիմն են մեղադրանքները, թե Ռուսաստանն է հրաժարվել խնդրի կարգավորումը ապագային թողնելու իր առաջարկից: Լավրովն ընդգծելել է՝ դեռևս տասը տարի առաջ է Մոսկվան առաջարկել կարգավիճակի հարցը թողնել ապագային:Ավելին, Լավրովը պնդել է, թե այս մոտեցումը կենսունակ է եղել նաև ղարաբաղյան երկրորդ պատերազմից հետո՝ Ռուսաստանի միջնորդությամբ Հայաստանի և Ադրբեջանի առաջնորդների միջև տեղի ունեցած երեք հանդիպումների ընթացքում: Հենց այդ հիմքով էլ, ըստ Ռուսաստանի արտգործնախարարի, Մոսկվան կարգավիճակի առկախման կետը ներառել է խաղաղության պայմանագրի իր տարբերակում, որն այս գարնանը ներկայացվել է կողմերին: Բաքուն այդ ժամանակ պատրաստակամություն է հայտնել քննարկել հարցը, իսկ Պրահայում ստորագրված փաստաթղթից հետո՝ Սոչիում արդեն մերժել:Տիգրան Գրիգորյանի հետ հարցազրույցն ամբողջությամբ կարող եք դիտել ստորև․   "
Քաղաքականություն,Չի բացառվում Վանաձորում ՏԻՄ արտահերթ ընտրությունների անցկացումը," Հայաստանի մեծությամբ երրորդ քաղաքում, որ արդեն մեկ տարի ժամանակավոր իշխանություն ունի և կառավարման ճգնաժամի մեջ է, չի բացառվում նոր՝ արտահերթ ընտրությունների անցկացումը։«Արդեն կա էնպիսի համամասնություն, արդեն էնպիսի իրավիճակ է այդ նույն ավագանում, որ ինքն իրականում այլևս չի արտացոլում այն ընտրությունը, որը կատարել են մարդիկ։ Կարծում եմ, որ այս ժամանակահատվածը, ընդհանուր տրամադրությունները և այլն հուշում են, որ ամեն դեպքում կարիք կլինի նոր ընտրությունների, ու իրականում կա այդ ընդհանուր լեգիտիմության ու քաղաքի կառավարման մեջ բնակչության մասնակցության անորոշության հարցը», - ասում է ՏԻՄ փորձագետ Վարդինե Գրիգորյանը։Նրա կարծիքով, դեռ ամիսներ առաջ պետք է ճգնաժամն արտահերթ ընտրություններով հանգուցալուծվեր, բայց իշխանությունները դրան չգնացին։ Փոխարենն օրենքը հարմարեցրին այնպես, որ հնարավոր լիներ համայնքի ղեկավարի ժամանակավոր պաշտոնակատար նշանակել։Փաստացի կես տարի իշխանություն չունենալուց հետո խորհրդարանը փոփոխեց ՏԻՄ օրենքն ու վարչապետը պաշտոնակատար նշանակեց քրեական հետապնդման ենթարկվող Մամիկոն Ասլանյանի օրոք նրա տեղակալի պաշտոնն զբաղեցրած Արկադի Փելեշյանին։ Բայց դա չօգնեց հաղթահարելու ստեղծված վիճակը՝ ավագանին այսպես էլ չաշխատեց, բյուջե չհաստատվեց, քաղաքում ու դրան միացած գյուղերում որևէ ծրագիր չիրականացվեց, խնդիրները մնացին չլուծված. - «Տարբեր համայնքներում երբ համաձայնության չեն գալիս քաղաքական ավագանու կողմից համայնքի ղեկավարի ընտրության, պետք է հնարավորություն ունենան մասնակցելու երկրորդ փուլի։ Ու էս դեպքում երկրորդ փուլով ընտրողներին հնարավորություն տալ որոշել, թե ով է լինելու համայնքնի ղեկավարը»։Ուղիղ մեկ տարի առաջ էր, երբ խոշորացված Վանաձորում ավագանու ընտրություններ տեղի ունեցան, որտեղ ամենաշատ թվով ձայներ ստացավ հինգ տարի քաղաքը ղեկավարած Մամիկոն Ասլանյանի գլխավորած դաշինքը։ Միայն դրանից հետո հայտնի դարձավ, որ նախկին համայնքապետի նկատմամբ դեռ ամիսներ առաջ քրեական գործ է հարուցված՝ պաշտոնավարման տարիներին թույլ տված կոռուպցիոն չարաշահումների համար։ Անգամ նախընտրական քարոզարշավին այս մասին որևէ մեկը չէր բարձրաձայնել։Ընտրություններից օրեր անց, երբ պիտի նորընտիր ավագանին համայնքի ղեկավար ընտրեր, Մամիկոն Ասլանյանը կալանավորվեց։Մինչ իրավապահները քննում էին կալանավորված Ասլանյանի գործը, ավագանի չանցած «Լուսավոր Հայաստանը» դատարաններում վիճարկում էր ընտրությունների արդյունքները։ Չնայած թե՛ ընտրական հանձնաժողովների ու թե՛ դատարանի հաշվարկով «Լուսավոր Հայաստանը» չէր կարող թեկուզ մեկ մանդատ ունենալ ավագանիում, բայց դատական ներքին ատյանների որոշումները բողոքարկվեց վերևներում։ Ավելին, մի առանձին հայցի հիման վրա էլ վարչական դատարանը որոշեց, որ Վանաձորի ավագանին իրավունք չունի նիստեր գումարել ու համայնքի ղեկավար ընտրել, քանի դեռ ընտրությունների վիճարկման փուլերն ավարտված չեն։ՏԻՄ փորձագետն անընդունելի է համարում, որ փաստացի արդեն մեկ տարի դատարանը տեղական ինքնակառավարման մարմնին արգելում է աշխատել. - «Ամեն դեպքում ավագանու նիստերի արգելքը իրավաչափ չէր։ Չենք կարող ասել, որ դատարանը պետք է ունենա բացարձակ իշխանություն։ Իսկ էս դեպքում ինքը կիրառում է բացարձակ իշխանություն՝ փաստացի ոտնահարելով մի ամբողջ համայնքի իրավունքները սեփական համայնքը ղեկավարելու, սեփական տեղական ինքնակառավարման մարմիններ ունենալու և աշխատելու»։Տարածքային կառավարման նախարարությունում հրաժարվում են խոսել այս թեմայով՝ ինչ որոշում կլինի արդեն մեկ տարի ժամանակավոր իշխանություն ունեցող Վանաձորում խնդիրը լուծելու համար։ Ըստ էության այս տարի այդպես էլ օդից կախված մնացին նաև կառավարության ու համայնքի համատեղ միջոցներով խոշոր շինարարական ծրագրերը, որ դեռ անցած տարի էին հաստատվել։ Այստեղ փողոցներ կան, որոնց վերանորոգումն արդեն անհրաժեշտություն է դարձել։Իշխանությունները լուռ են նաև Վանաձորում։ Դեռ մայիսին՝ պաշտոնակատար նշանակելուց հետո Լոռու մարզպետն ասում էր, թե ամեն ինչ կարգին է, ժամանակավոր իշխանությունն ունենալու է ընտովի ղեկավարի բոլոր լիազորությունները. - «Կառավարությունն ու իշխանությունը երբեք թույլ չի տա, որ Վանաձոր խոշորացված համայնքում տեղի ունենալ կոլապս»։Բայց այդպես չեղավ։ Ընտրություններից հետո հնարավոր է եղել ընդամենը մեկ նիստ գումարել։ Այս հարցում կարծիքներն իրարամերժ էին՝ այդ նիստն իրավազո՞ր է, թե՞ ոչ։ Իշխանության ներկայացուցիչները, որ չէին էլ ներկայացել նիստին, պնդում էին, որ ավագանու առաջին նիստը պետք է լինի բացառապես համայնքի ղեկավարի ընտրության հարցով։ Բայց ավելի ուշ իրենք նախաձեռնեցին նիստեր արդեն բյուջեի հաստատման համար։«Մամիկոն Ասլանյան» դաշինքի անդամները, որոնք պնդում էին, թե նիստերի չեն գնա, քանի դեռ իրենց դաշինքի ղեկավարը կալանքի տակ է, այսօր չեն բացառում, որ հնարավոր է մասնակցեն նիստերին։ «Մամիկոն Ասլանյան» խմբակցության անդամ Գայանե Քալանթարյանն ասում է՝ կուսակցությունում դեռ որոշում չունեն, բայց ինքն անձամբ հակված է մասնակցելու. - «Լավագույն լուծումները տալիս են բանակցային լուծումները, և լավագույն լուծումները բխում են կոմպրոմիսային որոշումներից և լուծումներից։ Համեմանայն դեպս, կարելի է նաև հավաքել ավագանու բոլոր խմբակցությունների անդամներին»։Ընդդիմության մեկ, երկու ձայնը կօգնեն իշխանական խմբակցություններին քվորում ունենալ ու որոշումներ ընդունել։  "
Քաղաքականություն,Կառավարությունը հավակնում է ստեղծել աշխարհի տասը արդյունավետ Արտաքին հետախուզական ծառայություններից մեկը," Փաշինյանի կառավարությունը հավակնում է ստեղծել աշխարհի տասը արդյունավետ Արտաքին հետախուզական ծառայություններից մեկը։ Նախագծի հանրային քննարկումն ավարտվել է։ Կառավարությունը պետք է հաստատի, որից հետո խորհրդարանում կքննարկվի։Ազգային ժողովի պաշտպանության և անվտանգության հարցերի հանձնաժողովի փոխնախագահ Արմեն Խաչատրյանի կարծիքով՝ այն առաջիկայում իրենց հանձնաժողով կհասնի։«Եթե մի ծառայություն շատ ենք կարևում, մի գործընթաց, գործառույթ շատ ենք կարևորում, իհարկե, ճիշտը դա առանձնացնելն է և դրան առանձին կարգավիճակ տալը», - ասաց Խաչատրյանը:Կառավարության հիմնավորմամբ՝ այս կառույցի ստեղծման անհրաժեշտությունը ծագել է ապրիլյան ու 44-օրյա պատերազմների ընթացքում տեղեկատվություն ստանալու հետ կապված խնդիրների պատճառով։Ընդդիմադիր պատգամավոր Գեղամ Մանուկյանը նախագիծն ուսումնասիրել է և համարում է, որ կառավարության հիմնավորումները համոզիչ չեն։ Եթե դասեր են քաղել պատերազմներից ու փորձում են արդյունավետ կառույց ստեղծել, ապա ինչո՞ւ էին ապրիլյան պատերազմում բացթողումների պատճառով Զինված ուժերի գլխավոր շտաբի հետախուզության վարչության պետի պաշտոնից ազատված Արշակ Կարապետյանին վստահում պաշտպանության նախարարի, վարչապետի խորհրդականի պաշտոնները։ Իսկ 44-օրյայի ընթացքում պաշտոնանկ եղած ԱԱԾ պետ Արգիշտի Քյարամյանին այլ բարձր պաշտոնի նշանակում։«Որտե՞ղ է այստեղ կադրային առաջխաղացման այդ չափորոշիչը», - նշեց մանուկյանը:Ըստ նախագծի՝ տարածաշրջանում միայն Հայաստանն է, որ առայժմ չունի առանձին հետախուզական ծառայություն և նաև այս պատճառով է խիստ անհրաժեշտ կառույցի ստեղծումը։ Այն գործելու է վարչապետի ենթակայության ներքո։ Փաշինյանն է նշանակում ու պաշտոնից ազատում ղեկավարին։ Ամբողջությամբ նոր համակարգ է ստեղծվելու։ Ֆինանսական մեծ ռեսուրս է պահանջում, իսկ այսօր Հայաստանի առաջնահերթությունը դա չէ, ասում է ընդդիմադիր պատգամավորը։«Դրա ժամանակը չի, շատ ժամանակ է խլելու, սա պարզապես դառնալու է իշխանության ձեռքում քարոզչական հերթական խաղալիք», - ընդգծեց Գեղամ Մանուկյանը:Եվ մի վտանգավոր հարց էլ կա, ըստ պատգամավորի։ Օրինակ՝ Ռուսաստանի հետ ինչ հարաբերություններ է ունենալու ստեղծվելիք կառույցը, հարցնում է Գեղամ Մանուկյանը։«Այստեղ մեծ վտանգ կա ընդհանրապես՝ արտաքին վեկտորի փոփոխության խնդիր, արտաքին հետախուզական ենթադրյալ ծառայությունը ի՞նչ հարաբերություններ է ունենալու այլ երկրների հետախուզությունների հետ: Գաղտնիք չի, որ Ազգային անվտանգության ծառայությունը շատ սերտ, տարիների փորձով, համագործակցում է Ռուսաստանի դաշնային հետախուզական ծառայության հետ: Հիմա ինչպիսի՞ն է լինելու», - ասաց նա:Ազգային անվտանգության ծառայությունում այժմ գործող հետախուզական դեպարտամենտը չի կարող նույն ծավալով աշխատել։ Արտաքին հետախուզական ծառայությունը կառավարման մեթոդներով ու գործառույթներով տարբերվելու է գործողից, ասում է իշխանական պատգամավորը։«Դա աքսիոմա է, որ եթե մի ծառայություն կարևորում ես կամ գործառույթ և առանձնացնում ես, առանձին կարգավիճակ ես տալիս, նրա արդյունավետությունն ավելանում է», - նշեց Խաչատրյանը:ԱԱԾ-ի ենթակայությունից դուրս Արտաքին հետախուզական կառույցի ստեղծմանը կողմ է Հելսինկյան քաղաքացիական ասամբլեայի Վանաձորի գրասենյակի ղեկավար Արթուր Սաքունցը։ Նա կողմնակից է, որ լյուստրացիա լինի և այնպես չլինի, որ ԱԱԾ-ի աշխատակիցները ուղղակի տեղափոխվեն նոր համակարգ։«Քանի որ մենք ունենք հիմնավոր կասկածներ և պատշաճ հիմնավորումներ, որ Ազգային անվտանգության ծառայությունը հայտնի ՖՍԲ-ի տեղական գրասենյակն է համարվում, այդպիսի համարում ունի, ես դրա համար պատշաճ հիմնավորումներ կարող եմ ներկայացնել, առնվազն, որ մինչև հիմա ՖՍԲ-ի որևէ ագենտ Հայաստանում չի հայտնաբերվել: Այդ խնդիրը լուծելու համար լյուստրացիան է կարևոր», - ասաց նա:Ըստ Սաքունցի, ծառայության ղեկավարն էլ պետք է ընտրվի Ազգային ժողովի քվեարկությամբ, որ ընդդիմությունն էլ մասնակից լինի ու իշխող ուժի համար քաղաքական գործիք չդառնա ստեղծվելիք կառույցը։   "
Քաղաքականություն,«Մոսկվան մտադիր է աջակցել խաղաղության պայմանագրի ստորագրմանը»․ Լավրով-Բայրամով հանդիպում Մոսկվայում," Մոսկվան մտադիր է աջակցել Հայաստանի ու Ադրբեջանի միջև հաղորդակցության ուղիների բացմանն ու խաղաղության պայմանագրի ստորագրմանը, այսօր հայտարարել է Ռուսաստանի արտգործնախարարը Մոսկվայում՝ ադրբեջանցի պաշտոնակցի հետ հանդիպման ժամանակ։Խոսելով Ռուսաստանի առաջնահերթությունների մասին՝ Սերգեյ Լավրովը հիշատակել է բոլոր այն հարցերը, որոնք այժմ քննարկվում են Երևանի և Բաքվի միջև՝ բանակցային տարբեր հարթակներում։«Մենք շահագրգռված ենք տրանսպորտային ուղիների ապաշրջափակմամբ, սահմանի դելիմիտացիայով, խաղաղության պայմանագրով և ընդհանուր առմամբ՝ վստահության ամրապնդմամբ», - ասել է Լավրովն ու ընդգծել, որ դրան հասնելու համար անհրաժեշտ է հետևել Հայաստանի, Ադրբեջանի ու Ռուսաստանի առաջնորդների միջև ղարաբաղյան երկրորդ պատերազմից հետո ձեռք բերված պայմանավորվածությունների կատարմանը։Լավրով-Բայրամով հանդիպումից առաջ հրապարակված պաշտոնական տեղեկանքում էլ Ռուսաստանի արտգործնախարարությունն ընդգծել էր, որ Հայաստանի, Ադրբեջանի ու Ռուսաստանի փոխվարչապետերը շարունակում են աշխատանքը՝ համաձայնեցնելու կոնկրետ ենթակառուցվածքային ծրագրեր, որոնք թույլ կտան գործարկել երկաթուղային ու ավտոմոբիլային հաղորդակցությունը։ Թե ինչ են ենթադրում այդ ծրագրերը, Ռուսաստանի արտգործնախարարությունը չի հստակեցրել։Մինչ այդ թեմայի շուջ խոստումնալից հայտարարություն էր արել Հայաստանի վարչապետը։ Մոտ տասն օր առաջ՝ Ռուսաստանի նախագահի հետ հանդիպումից հետո, Նիկոլ Փաշինյանն ասել էր, թե առաջիկայում «Հորադիզ-Մեղրի-Օրդուբատ-Սադարակ-Երասխ ուղղությամբ երկաթգծի վերականգնման ոլորտում մեծ ներդրում անելու անհրաժեշտություն կարող է ի հայտ գալ»։«Ռուսաստանի Դաշնության նախագահի հետ երեկ ունեցած բանակցությունների ընթացքում մենք որոշակի ազդակներ կամ տեղեկություններ ստացանք, ինչը նշանակում է, որ կարող է լինել էական և լուրջ հնարավորություն, որ մենք նորից վերադառնանք և սկսենք երկաթուղու վերականգնման աշխատանքները։ Խոսքը Հորադիզ-Մեղրի-Օրդուբատ-Սադարակ-Երասխ երկաթուղու մասին է։ Կրկին ասում եմ՝ նախորդ դառը փորձը հաշվի առնելով, հիմա ուղղակի ուզում եմ տեղեկատվությունը կիսել, բայց ասել, որ դեռևս պետք է այդ ամեն ինչը վերահաստատվի և արձանագրվի»,- ասել էր Փաշինյանն՝ առանց հավելյալ մանրամասների։Այս պահին հայտնի է միայն, որ Լավով-Բայրամով բանակցություններին զուգահեռ այսօր Կրեմլը նաև հատուկ պատվիրակ է ուղարկել Բաքու՝ հենց այս հարցով բանակցելու։Ադրբեջանի նախագահականը, մասնավորապես, հաղորդում է, որ Իլհամ Ալիևն այսօր ընդունել է Ռուսաստանի նախագահի օգնական Իգոր Լևիտինին, կողմերը քննարկել են «Հյուսիս-հարավ միջանցքի ընդարձակման հնարավորությունները և Զանգեզուրի միջանցքին առնչվող հարցեր»։  "
Քաղաքականություն,"Քաղաքագետների կարծիքով՝ Արևմուտքն ու Ռուսաստանն այսօր շատ կոշտ մրցակցում են, այդ թվում՝ Կովկասում ազդեցության համար"," Քաղաքագետների կարծիքով՝ Արևմուտքն ու Ռուսաստանն այսօր շատ կոշտ ռեժիմով մրցակցում են համաշխարհային մասշտաբով, այդ թվում՝ Կովկասում ազդեցության համար։Ըստ քաղաքական վերլուծաբան Հակոբ Բադալյանի՝ հետևաբար կողմերի միջև կա միմյանց նախաձեռնություններին խանգարելու ջանքը և սեփական նախաձեռնությամբ առաջ շարժվելու մղումը, և այս իրավիճակն էլ արտահայտվում է Ռուսաստանի արտգործնախարարի հայտարարություններում։Սերգեյ Լավրովն անցած շաբաթ հայտարարեց, թե տեսնում են հայ-ադրբեջանական կարգավորումն այլ խաղացողների կողմից խոչընդոտելու փորձեր՝ միևնույն ժամանակ ֆրանսիացիներին և ամերիկացիներին մեղադրեց ղարաբաղյան հակամարտության կարգավորման միջնորդական խումբը «թաղելու» համար։Ընդգծելով, որ յուրաքանչյուր կողմ փորձում է պատասխանատվությունը դնել հակառակ կողմի վրա, Բադալյանը նկատում է՝ փաստն այն է, որ Մինսկի խմբի համանախագահությունն այսօր չի աշխատում և պատճառը, քաղաքական վերլուծաբանի կարծիքով, համաշխարհային մասշտաբով առկա իրավիճակն է։Այսօր միջազգային մեխանիզմներն ընդհանրապես ճգնաժամի մեջ են և գործնականում որևէ միջազգային ձևաչափ չի աշխատում՝ ասաց Բադալյանը՝ շեշտելով՝ ԵԱՀԿ-ն և ԵԱՀԿ մանդատ ունեցող այլ ձևաչափերը չէին կարող բացառություն լինել։«Սա է պատկերը, և մենք մեր տարածաշրջանում զգում ենք այդ պատկերի ազդեցությունը, զգում ենք ազդեցությունն այն իմաստով, որ Ադրբեջանը կարողանում է օգտվել էս իրավիճակից և, հաշվի առնելով ուժային բալանսի այն մեծ առավելությունը, որ կա Բաքվի կողմում, փորձում է ռազմական շանտաժի տարրերը կիրառելով, որոշակի քաղաքական օրակարգ կամ պայմաններ թելադրել՝ խաղալով Արևմուտքի և Ռուսաստանի էս մրցակցության վրա», - ասաց Բադալյանը։Քաղաքագետ Միքայել Զոլյանը ևս կարծում է, որ խնդիրը Արևմուտքի և Ռուսաստանի միջև հակամարտությունն է, որն այսօր գնալով ավելի է թեժանում։Վկայակոչելով որոշ վերլուծաբանների ենթադրությունները՝ քաղաքագետը շեշտում է՝ Ռուսաստանը հիմքեր է նախապատրաստում ընդհանրապես ԵԱՀԿ-ից դուրս գալու համար։«Որոշ ռուս պաշտոնյաներ ասում են, որ ընդհանրապես Ռուսաստանը ՄԱԿ-ից պետք է դուրս գա։ Այսինքն՝ ես կարծում եմ էս ամեն ինչը հակամարտության համատեքստում պետք է դիտարկել։ Մեզ համար թե դա ինչ է նշանակում, էստեղ կան և՛ վտանգներ, և՛ հնարավորություններ։ Մրցակցությունը երբեմն ձեռնտու է հատկապես մեզ, որպես հակամարտության մեջ այսօր ավելի թույլ կողմ, մենք հնարավորություն ունեինք նաև, որ եթե Ռուսաստանն ինչ-որ մի բան չի կարողանում ապահովել, գուցե ԱՄՆ-ը կամ Արևմուտքը կապահովեն և հակառակը։ Այնպես որ ես կարծում եմ, որ մենք ուղղակի պետք է հետևենք այս ամենին և կտեսնենք, թե մեր շահը որտեղ է, իսկ այս հակամարտությունն, իհարկե, շարունակվելու է», - ասաց Զոլյանը։Հաղորդումն ամբողջությամբ կարող եք դիտել ստորև․ "
Քաղաքականություն,Սերժ Սարգսյանի օրոք ընդունված կառավարման համակարգը կպահպանվի," Սահմանադրությունը կփոխվի, բայց կառավարման ձևը նույնը կմնա։ Կպահպանվի խորհրդարանական համակարգը, ինչը ժամանակին ընդդիմադիր պատգամավոր Նիկոլ Փաշինյանը որակել էր «Սերժ Սարգսյանի հագով կարված կոստյում»։«Հիմա որ Սահմանադրության մասին խոսում ենք, սա ընդամենը Սերժ Սարգսյանի հագով կարած կոստյում է», - ասել էր Փաշինյանը:Սահմանադրական բարեփոխումների խորհուրդը նախօրեին քվեարկությամբ է հաստատել, որ պահպանվի այն համակարգը, ինչի մասին վերջին անգամ վարչապետը դրական կարծիք է հայտնել։ Նիկոլ Փաշինյանը հակասական կարծիքներ է հայտնել կառավարման ձևի վերաբերյալ։ Պատերազմից հետո, երբ բողոքի ալիք էր երկրում և Փաշինյանը դժվարանում էր իր իշխանության դեմ դուրս եկած Գլխավոր շտաբի պետի պաշտոնանկության հարցը լուծել, հայտարարեց, թե պետք է փոխել Սահմանադրությունն ու անցնել կիսանախագահական համակարգին։«Համաժողովրդական հանրաքվեով ընդունենք նոր Սահմանադրություն կամ սահմանադրական փոփոխություններ, և ի վերջո կիսանախագահական կառավարման համակարգի անցնելը հնարավոր տարբերակներից մեկը պետք է լինի», - հայտարարել է վարչապետը:Ամիսներ անց, երբ արդեն Փաշինյանը վերընտրվեց, փոխեց դիրքորոշումը, թե պետք է պահպանվի խորհրդարանական համակարգը։ Սահմանադրական բարեփոխումների հանձնաժողովը, որ տևական ժամանակ է քննարկում է սահմանադրական փոփոխությունների հայեցակարգը, առաջին որոշումը, որ ընդունել է, սա է՝ պահպանել այն համակարգը, ինչը վերջին անգամ ճիշտ էր համարել վարչապետը։«Նոյեմբերյան էմոցիոնալ փուլից հետո իմ տեսակետը մնում է այն, որ կառավարման խորհրդարանական համակարգը չպետք է փոխվի», - ընդգծել է նա:Սահմանադրական բարեփոխումների հանձնաժողովի անդամ Դավիթ Հակոբյանն է զեկուցել, որ այս համակարգը պետք է պահպանվի. - «Ո՛չ խորհրդի որևէ անդամի կողմից, ո՛չ առավել ևս գործադիր իշխանության կողմից որևէ ցուցում մենք չենք ստացել, մասնագետներով քննարկել ենք»:Խորհրդի մեծամասնությունն էլ կողմ է քվեարկել։ Կողմ քվեարկողներից են վարչապետի հատուկ հանձնարարություններով դեսպան Էդմոն Մարուքյանը, իշխող խմբակցության պատգամավոր Արուսյակ Ջուլհակյանը, հասարակական կազմակերպություններից Արթուր Սաքունցը, Դանիել Իոաննիսյանը։ Այս խումբը 2015 թվականին ակտիվ պայքարում էր Սերժ Սարգսյանի օրոք փոխվող Սահմանադրության դեմ։ Խորհրդից փաստաբան Տիգրան Եգորյանն է ձեռնպահ քվեարկել, քանի որ խորհուրդը պատշաճ չի քննարկել հարցը և այդպես էլ ընդունել են որոշումը։«Եթե քվեարկում ես առանց դրանք քննարկելու և առանց այդ քննարկումը խորը ու մասնակցային կազմակերպելու, դա արդեն քո կարծիքը չի, դա այլ տեղից եկող քվեարկություն է: Ինձ համար դա ընդունելի չի», - նշեց փաստաբանը:Եգորյանն ասում է՝ ձեռնպահ է քվեարկել, որ հարցի քննարկումը բաց մնա և պատեհ պահին անդրադառնա դրան։ Որոշումն, ըստ նրա, թե՛ հանրային, թե՛ հանձնաժողովի մանրակրկիտ ու համակողմանի քննարկման ու հիմնավորման արդյունքում պետք է ընդունվեր։«Այս քննարկումը, իմ գնահատմամբ, եթե այն կարելի է այդպիսին համարել, չի կարող և ի զորու չի այսպիսի լուրջ խնդիր լուծելու, ինչպիսին սահմանադրական փոփոխության հայեցակարգ և նախագիծ կազմելն է: Այսպիսի քննարկումներով աշխարհում ոչ մի տեղ Սահմանադրություններ ո՛չ գրվել, ո՛չ փոփոխվել են», - ասաց նա:Գործող խորհրդարանական կառավարման համակարգի դեպքում վարչապետի պաշտոնավարումն անսահմանափակ է։ Նա կարող է առաջադրվել ու ընտրվել, որքան ցանկանա։ Կսահմանափակվի՞ պաշտոնավարման ժամկետը, թե՞ կմնա նույնը։ Առաջիկա շաբաթներին էլ այս հարցը չի լինի հանձնաժողովի օրակարգում։Դավիթ Հակոբյանի կարծիքով՝ պետք է քննարկեն. - «Ես իբրև հանձնաժողովի անդամ, գտնում եմ, որ՝ այո, միգուցե պետք է սահմանափակումը նախատեսել»:Խորհրդի անդամներից «Հանրապետություն» կուսակցության ներկայացուցիչ Մասիս Մելքոնյանն է դեմ քվեարկել, քանի որ իրենց կուսակցությունը նախագահականին է կողմ։ Նախատեսվում է, որ սահմանադրական փոփոխությունների հայեցակարգը տարեվերջին պատրաստ լինի, իսկ նախագծի կամ փոփոխությունների ընդունման ժամկետի մասին հստակ տեղեկություն հանձնաժողովի անդամներն էլ չունեն։  "
Քաղաքականություն,Արցախի անվտանգության մասին նախագիծը չընդունվեց. իշխող ուժը չմասնակցեց քվեարկությանը ," Արցախի ու Հայաստանի անվտանգության մասին ընդդիմության նախագիծը չընդունվեց։ իշխող ուժը չմասնակցեց քվեարկությանը: Թեև իշխանականները համաձայնել էին արտահերթ նիստում ընդդիմության հայտարարությունը քննարկել, բայց դեմ էին, որ այն ընդունվի։«Հայտարարության մեջ բովանդակային կային մի շարք կերետ, որոնք մեզ համար սկզբունքորեն ընդունելի են, և, ցավոք սրտի, դուք չընդունեցիք մեր առաջարկները, ելնելով սրանից, «Քաղաքացիական պայմանագիր» խմբակցությունը չի մասնակցի այս հայտարարության քվեարկությանը», - հայտարարեց Հայկ Կոնջորյանը:Ընդդիմադիր խմբակցություններն առաջարկում էին՝ Հայաստանի խորհրդարանը հայտարարություն ընդունի, որ Արցախը չի կարող լինել Ադրբեջանի կազմում։ Արցախի հարցը պետք է լուծվի ազգերի ինքնորոշման իրավունքի սկզբունքով առանց սահմանափակումների։«Հարմար առիթ է մեր հանրությանը, մեր թշնամիներին, մեր ռազմավարական գործընկեր բարեկամներին և ընդհանրապես միջազգային հանրությանը ցույց տալ, որ մենք ունենք հստակ կարմիր գծեր մեր անվտանգային համակարգի հետ կապված», - հայտարարեց «Հայաստան» խմբակցության պատգամավոր Անդրանիկ Թևանյանը:Ընդդիմությունն առաջարկում է այսպիսով պատասխանել Ադրբեջանի խորհրդարանի հայտարարությանը, որն ընդունվել էր անցած ամիս։ Ընդդիմության գնահատմամբ՝ դրանով Միլի մեջլիսը արդարացրել է 44-օրյա պատերազմի հանցագործություններն ու Հայաստանի և Արցախի դեմ նոր սպառնալիքներ հնչեցրել։ Եթե խորհրդարանը հայտարարություն չընդունի, նշանակում է վախենում է, հայտարարեց Անդրանիկ Թևանյանը։«Լռությունը կնշանակի լավագույն դեպքում վախի նշան, իսկ վատագույն դեպքում՝ համաձայնության նշան», - ընդգծեց ընդդիմադիր պատգամավորը:Ինչո՞ւ իշխանությունը չցանկացավ ընդունել այս հայտարարությունը, ինչի՞ն են դեմ։ Արտաքին հարցերի հանձնաժողովի իշխանական ղեկավար Էդուարդ Աղաջանյանը չմանրամասնեց, թե ինչը իրենց սրտով չէ։ Ընդհանուր նշեց, թե նախագծում առաջարկված ձևակերպումները նախապատերազմյան արտաքին քաղաքականության կրկնությունն են։«Մեր գնահատականն այն է, որ 30 տարի շարունակվող արտաքին քաղաքականության արդյունքն ու հետևանքն այն ստատուս քվոն է, որն արձանագրված է այսօր», - ասաց Աղաջանյանը:Փակագծերը բացեց ընդդիմադիր պատգամավորը՝ իշխող ուժը դեմ է, որ ներառեն Արցախի կամ Լեռնային Ղարաբաղի հանրապետություն ձևակերպումը։ «Քաղաքացիական պայմանագիրը», ըստ Թևանյանի, ջնջել է հանրապետություն բառը։«Մեր մոտ, օրինակ, գրված է՝ պատմական տարածքում ինքնորոշված Լեռնային Ղարաբաղի Հանրապետության դեմ հարձակում Ադրբեջանի կողմից, իրենք առաջարկում էին դա գրել՝ Լեռնային Ղարաբաղի հայության վրա հարձակում, որը նշանակում է, որ Ղարաբաղի հայ ժողովուրդը դիտարկվում է որպես Ադրբեջանում բնակվող ազգային փոքրամասնություն», - ընդգծեց Անդրանիկ Թևանյանը:Իշխող խմբակցությունը դեմ է ինքնորոշման իրավունքի սկզբունքի ձևակերպմանը։ Մինչդեռ այս սկզբունքը նախկինում, նույնիսկ պատերազմից հետո պնդում էին նաև Փաշինյանի թիմակիցները։«Հարց է առաջանում՝ ինչպե՞ս կարող է ընդամենը ամիսներ առաջ այդ հռետորաբանությունը օգտագործող քաղաքական ուժը հրաժարվի այս սկզբունքային հարցադրումներից», - ասաց Արծվիկ Մինասյանը:Ըստ իշխող ուժի՝ ընդդիմության ձևակերպումներով Հայաստանի շուրջ միջազգային դիվանագիտական կոնսոլիդացիան ընկալելի չէ, ռիկսային է. - «Մեր վերլուծությունը ցույց է տալիս, որ «Հայաստան» խմբակցության կողմից առաջարկվող տերմինաբանությունը առաջացնում է ավելի շատ ռիսկեր, քան նպաստում է Հայաստանի Հանրապետության խաղաղության օրակարգի առաջխաղացմանը»:Նախագծում նշվում էր, որ Ադրբեջանը պետք է Հայաստանի ինքնիշխան տարածքից հետ քաշի զինված ուժերը 2021-ի մայիսի 12-ից առաջ զբաղեցրած դիրքեր, վերադարձնի հայ ռազմագերիներին և զոհված զինծառայողների մարմինները։ Իշխանությունը նախագծի որոշ կետերի հետ համաձայն է եղել, իր ներկայացրած առաջարկների մի մասն էլ ընդդիմության համար է ընդունելի եղել։ Բայց սկզբունքային հարցերի շուրջ համաձայնության չեն եկել։«Ոչ թե Արցախի կարգավիճակից պետք է բխեցնենք Արցախի ժողովրդի իրավունքներն ու անվտանգությունը, այլ հակառակը՝ Արցախի ժողովրդի իրավունքների և անվտանգության ապահովման հրամայականն է առաջինը, որից պետք է բխեցվի հնարավոր կարգավիճակը: Սա ևս մեկ պատճառ, թե ինչու մենք որոշ կետերի հետ խնդիր ունենք, այսքան բան», - նշեց Ռուբեն Ռուբինյանը:Այս քննարկումն էլ նախկինների պես ընթացավ Արցախի խնդրի կարգավորման հարցում փոխադարձ մեղադրանքներով։ Արցախի մասին, ընդդիմությունը ամիսներ առաջ էլ էր առաջարկում հայտարարություն ընդունել, իշխանությունը անգամ նիստին չմասնակցեց ու այն տապալվեց։ Դրանից հետո ընդդիմադիր երկու խմբակցությունները մի քանի ամսով հեռացան Ազգային ժողովից ու շարունակեցին փողոցային պայքար սկսեցին վարչապետի հրաժարականի պահանջով։ Խորհրդարան վերադարձան անցած ամիս։   "
Քաղաքականություն,Հայաստանը չի վերադառնա նախագահական կամ կիսանախագահական համակարգի," Սահմանադրության փոփոխություններով կառավարման մոդելի փոփոխություն չի արվելու, երեկ որոշել է Սահմանադրական բարեփոխումների խորհուրդը: Այսինքն՝ անցում չի լինի դեպի նախագահական կամ կիսանախագահական կառավարման համակարգի, փոխարենը կբարելավվի խորհրդարանական կառավարման մոդելը:Որոշումը ընդունվել է 8 կողմ, 1 դեմ և 1 ձեռնապահ ձայների հարաբերակցությամբ: Դեմ է քվեարկել «Հանրապետություն» կուսակցությունից Մասիս Մելքոնյանը՝ հիմնավորելով՝ կառավարման նախագահական ձևին անցնելու անհրաժեշտությունը: Ձեռնպահ է քվեարկել խորհրդի անդամներից Տիգրան Եգորյանը:Սահմանադրական բարեփոխումների խորհրդի անդամ Դանիել Իոաննիսյանն ասում է՝ որոշել են այժմ կառավարման ձևի փոփոխությունների չգնալ, որովհետև նախ դա մեծ սթրես կլինի պետական կառավարման համակարգի համար, բացի այդ, ըստ նրա, խորհրդարանական կառավարման համակարգն ավելի է հակված տարբեր տեսակի կոնֆլիկտները, ճգնաժամերը խաղաղ և ժողովրդավարական լուծումների տանելուն։ Որպես օրինակ, Իոաննիսյանը նշում է 2021 թվականը՝ շեշտելով՝ քաղաքական խորը ճգնաժամն ավարտվեց ընտրություններով։«Երրորդն այն է, որ ըստ էության, խորհրդարանական կառավարման համակարգում, քանի որ գործադիր իշխանության ղեկավարը վարչապետն է, ով ընտրվում է խորհրդարանի կողմից, հնարավոր չէ գործնականում օրենսդիր և գործադիր ուժերի առճակատում», - ասաց Իոաննիսյանը։Բայց խորհուրդը նաև համաձայնել է, որ խորհրդարանական այս համակարգը շատ թերի է և այն պետք է բարեփոխել, առաջին հերթին՝ իշխանության մեջ փոխզսպումների ու հակակշռման իրական մեխանիզմներ ներդնել:«Տարբեր մեխանիզմներ։ Հիմա մենք առաջարկում ենք նախագահին տալ վերահսկողական ինչ-որ գործառույթներ։ Որոշ գործընկերներ առաջարկում են ընդդիմության լիազորություններն ավելացնել, դա դեռ պետք է քննարկվի, բայց, ամեն դեպքում, այն, որ նման կարիքը կա, սա կոնսենսուսային է», - ասաց Սահմանադրական բարեփոխումների խորհրդի անդամը։Թե ինչպես պետք է բարելավվի խորհրդարանական գործող համակարգը, քննարկվելու է առաջիկայում: Առաջարկներից մեկը «Իրազեկ քաղաքացիների միավորման» և «Հելսինկյան քաղաքացիական ասամբլեայի Վանաձորի գրասենյակինն» է և հանգում է նախագահական ուղղակի և համաժողովրդական ընտրությունները վերականգնելուն և վերահսկողական լծակների մի մասը նախագահին փոխանցելուն:«Իշխանությունը գերկենտրոնացած է վարչապետի ձեռքում և, առհասարակ, իշխող քաղաքական թիմի, և այն մեխանիզմները, որոնք պետք է դրան հակակշռեն, նորմալ չեն գործում և չեն կարող գործել, որովհետև դատական համակարգը ձևավորվում է նույն Ազգային ժողովի կողմից, որտեղ, բնականաբար, այդ նույն իշխանությունն ունի մեծամասնություն, նույնը կարելի է ասել ընտրական հանձնաժողովների մասին, նույնը կարելի է ասել հակակոռուպցիոն մարմինների մասին։ Այսինքն՝ էստեղ լուրջ խնդիրներ կան, և այս առումով մենք «Հելսինկյան քաղաքացիական ասամբլեայի Վանաձորի գրասենյակի» հետ առաջարկում ենք, որ այս իմ նշած մարմինների ձևովորմանն ավելի մեծ մասնակցություն ունենա հանրապետության նախագահը», - ասաց Իոաննիսյանը։ "
Քաղաքականություն,ԱԺ իշխող խմբակցությունն ընդդիմության հրավիրած արտահերթ նիստը չի տապալի," Դեկտեմբերի 2-ին ընդդիմության հրավիրած արտահերթ նիստը իշխանական մեծամասնությունը չի տապալի, բայց ընդդիմադիրների հեղինակած հայտարարության նախագիծը չի ընդունի, եթե այն չփոփոխվի, «Ազատությանն» ասաց Արտաքին հարաբերությունների հանձնաժողովի նախագահ Էդուարդ Աղաջանյանը։Խորհրդարանական ընդդիմությունը շրջանառության մեջ է դրել մի նախագիծ, որով Ազգային ժողովը պետք է հայտարարի, որ Արցախը չի կարող լինել Ադրբեջանի կազմում՝ արցախահայերի իրավունքների և անվտանգության ապահովման կարևոր գործոն համարելով ազգերի ինքնորոշման իրավունքի իրացումն՝ առանց սահմանափակումների։Բացառելով Արցախի գոյությունը Ադրբեջանի կազմում՝ ընդդիմադիր «Հայաստան» և «Պատիվ ունեմ» խմբակցությունները հայտարարության նախագծում նաև շեշտում են, որ Ադրբեջանը պետք է իր զինված ուժերը վերադարձնի մինչև 2021 թվականի մայիսի 12-ը զբաղեցրած բնագծերը, վերադարձնի հայ ռազմագերիներին և զոհված զինծառայողների ու քաղաքացիական անձանց մարմինները։Անդրադարձ է կատարվում նաև Ադրբեջանի հետ խաղաղության հաստատմանը՝ շեշտելով, որ այն չպետք է լինի ուժի կամ ուժի սպառնալիքի կիրառման պայմաններում։Ընդդիմադիրները նաև անընդունելի են համարում Հայաստանի ինքնիշխան տարածքով միջանցք տրամադրելու մասին Ադրբեջանի պահանջը։«Ազատության» հետ զրույցում Արտաքին հարաբերությունների հանձնաժողովի նախագահն ասաց, թե այս հայտարարության տեքստում որոշ փոփոխություններ են առաջարկելու, և եթե ընդդմիությունը համաձայնի, ապա խորհրդարանը միասնական հայտարարություն կընդունի։«Ազատություն»․ - Ի՞նչ առաջարկներ ունի իշխանությունն ընդդիմության ներկայացրած հայտարարության շուրջ։ Կոնկրետ ինչի՞ շուրջ եք փորձում փոփոխությունների հասնել։Աղաջանյան․ - Այս պահի դրությամբ հստակ առաջարկներ չկան։ Մենք պայմանավորվել ենք, որ մենք իշխանական ֆրակցիայի անունից որոշակի փոփոխություններ թղթին կհանձնենք և օրվա ընթացքում արդեն մեր գործընկերների հետ աշխատանքային կարգով դրանք կքննարկենք։«Ազատություն»․ - Իսկ ընդհանուր առմամբ, ընդունելի՞ է ձեզ համար հայտարարությունը։Աղաջանյան․ - Հայատարարարության մեջ կան կետեր, որոնք ընդունելի են, կան կետեր որոնց շուրջ պետք է աշխատենք։«Ազատություն»․ - Օրինակ՝ Ղարաբաղի հարցո՞վ։Աղաջանյան․ - Մանրամասների մեջ եկեք չմտնեմ։ Կարծում եմ՝ աշխատանքային պրոցեսի արդյունքում ամեն ինչ պարզ կլինի։ Խնդրում եմ, էս պահին կոնկրետ կետերին առնչվող հարցեր մի տվեք, իմաստ չունի։«Ազատություն»․ - Լավ, եթե հնարավոր չլինի միասնական հայտարարություն ընդունել, այսինքն՝ միասնական համաձայնության գալ այդ փոփոխությունների շուրջ, չի՞ կայանա արտահերթ նիստը, Ձեր կարծիքով։Աղաջանյան․ - Արտահերթ նիստն ամեն դեպքում կկայանա։«Ազատություն»․ - Այսինքն՝ իշխանական խմբակցության պատգամավորները կներկայանան, պարզապես կողմ չեք քվեարկի, եթե չփոփոխվի։Աղաջանյան․ - Եթե չփոփոխվի, եթե ընդհանուր հայտարարի չգանք, այո՛, դեմ կքվերակենք։Ակնկալվում է, որ իշխանական մեծամասնությունը ընդդիմության հայտարարության նախագծի շուրջ իր առաջարկները կներկայացնի այսօր։  "
Քաղաքականություն,Ըստ Մինասյանի՝ տակտիկական հակասության պատճառով են պատգամավորները հեռանում «Հայաստան» խմբակցությունից," Թեև «Հայաստան» խմբակցության երկու ուժերից մեկը՝ «Վերածնվող Հայաստան»-ը լքեց դաշինքը, պատգամավոր Արծվիկ Մինասյանը շարունակում է պնդել, թե չեն պառակտվել։«Պառակտում բառը բացարձակ տեղին չի, պառակտում կարող էր լինել այն ժամանակ, երբ որ օրինակ՝ խմբակցության անդամները դուրս գային խմբակցությունից՝ պահպանելով մանդատները», - նշեց Մինասյանը:

Վահե Հակոբյանի գլխավորած «Վերածնվող Հայաստանը» նույնիսկ հայտարարությամբ է զգուշացրել կուսակիցներին, եթե ընտրական ցուցակից իրենց հերթը հասնի ու որոշեն «Հայաստան» խմբակցության մանդատը վերցնել, ստիպված են լքել կուսակցության շարքերը։ Արծվիկ Մինասյանի կարծիքով՝ այս բաժանումը ընդամենը տակտիկական հակասության պատճառով է։ Իրենք ուզում են Ազգային ժողովում աշխատել, պայքարել մանդատները վայր դրած պատգամավորները՝ ոչ։«Մեր գործընկերները համարում են, որ այդ պայքարի շրջանակներում այդքան էլ արդյունավետ չէ մանդատից տրված լիազորությունների իրացումը այսպիսի մեծամասնության պայմաններում», - նշեց ընդդիմադիր պատգամավորը:

Արդեն չորս պատգամավորներ հայտարարել են մանդատները վայր դնելու մասին: Հոսքը դադարեց այսքանով, թե՞ էլի կլինեն հեռացողներ, Արծվիկ Մինասյանը դժվարանում է հստակ պատասխանել. - «Չի բացառվում, որ վաղը կարող է ես էլ նման բան մտածեմ»:

Ի՞նչ է կատարվում մեծությամբ երկրորդ խմբակցությունում, ինչ անհաղթահարելի հակասություններ ու խմորումներ են։ Հնարավո՞ր է Հայաստանի ու Արցախի փրկության օրակարգով ընդամենը մեկ տարի առաջ համախմբված մարդիկ հիասթափվեցին, որ իրենց ակնկալած իշխանափոխությունը չեղավ, հարցրինք դաշնակցական պատգամավորին։«Իհարկե, բոլորս էլ ուզում էինք, որ շուտ տեղի ունենար այն, ինչ ակնկալում էինք, որ իշխանությունը փոխվեր ձևավորվեր ազգային համաձայնության կառավարություն, որ կարողանար այդ կառավարությունը մեզ ավելի շուտ էս վիճակից դուրս բերե, նկատի ունեմ երկիրը ու ժողովրդին, բայց հիմա իրավիճակն այսպիսին է», - արձագանքեց Արծվիկ Մինասյանը:«Վերածնվող Հայաստանը» ձևավորվեց խորհրդարանական ընտրություններին ընդառաջ, այս կուսակցությունում միավորվեցին հիմնականում Սյունիքի համայնքապետերը, որ պատերազմից հետո պայքարում էին Փաշինյանի իշխանության դեմ։ Դաշնակցության ու երկրորդ նախագահ Ռոբերտ Քոչարյանի թիմակիցների հետ դաշինք ձևավորեցին ու խորհրդարան հասան։«Էդ տարածքային սկզբունքով նախկին մարզպետը, նախկին համայնքապետերին համախմբեց, հռչակեց, որ ինքը կուսակցություն է և հիմա էլ փլուզվում է այդ դաշինքը», - ասաց իշխանական պատգամավոր Վիգեն Խաչատրյանը:Այն, ինչ վերջին օրերին կատարվում է «Հայաստան» խմբակցությունում, քաղաքական գործընթաց չէ, ավելի շատ անձնական դրդապատճառների հետևանք է, կարծում է իշխանական պատգամավորը։«Կարծում եմ՝ իրեն ձայն տվողները համոզվեցին, որ դա ոչ թե դաշինք էր, ավելի շատ Ռոբերտ Քոչարյանին սպասարկող ինչ-որ մի խմբավորում, որի նպատակն է Քոչարյանին վերադարձնել իշխանության», - նշեց Խաչատրյանը:Խորհրդարանական այս խմբակցության ճակատագիրը միայն փլուզման ու պառակտման տեսնակյունից չէ, որ քննարկվում է։ Ըստ մամուլի՝ հնարավոր է հաջորդ շաբաթվա հերթական նիստին գլխավոր դատախազը Ազգային ժողով գնա խմբակցության ղեկավար Սեյրան Օհանյանին անձեռնմխելիությունից զրկելու համար։ Արծվիկ Մինասյանն ասաց՝ ուղիղ այդպիսի տեղեկություն չունեն իրավապահներից։ Դատախազությունն էլ վստահեցնում է, թե դեռ նման միջնորդություն չկա։«Մեր խմբակցության երևի 60-70 տոկոսի մասով ապօրինի գործեր կան հարուցված կամ առնվազն որպես վկայի կարգավիճակով հարցաքննված են այն բանով, որ վկա-կասկածյալ է, սահմանագծի վրա են», - նշեց Արծվիկ Մինասյանը:

Պաշտպանության նախկին նախարար Սեյրան Օհանյանն անցնում է «Ձորահէկի» քրեական գործով։ Օհանյանը մեղադրվում է ժամանակին նախարարության հաշվեկշռում եղած ՀԷԿ-ը իրական արժեքից զգալի էժան օտարելու համար։ Օհանյանի փաստաբան Կարեն Մեջլումյանը պնդում է, որ այս գործով իրավական հիմք չկա Օհանյանին պատգամավորական անձեռնմխելիությունից զրկելու համար։ Այս գործը վաղեմության ժամկետ ունի։«Վաղեմության ժամկետն անցած չեն կարող, օրինակ, կալանք կիրառեն: Ես ընդհանրապես եմ ասում նաև: Ես չգիտեմ՝ ինչ նկատի ունեն, ինչ գործ նկատի ունեն, բայց ամեն դեպքում, պարոն Օհանյանի նկատմամբ այնպիսի խափանման միջոց կիրառելու, որի համար անհրաժեշտ է պատգամավորական անձեռնմխելիությունից զրկել, հիմք չկա», - ասաց փաստաբանը:

Իսկ հնարավո՞ր է այլ քրեական գործ կա հարուցված, որով հիմք կլինի։ Օհանյանն «Ազատությանը» փոխանցեց, թե որևէ այլ գործի մասին տեղեկություն չունի, որ իրեն մեղադրանք կարող են առաջադրել։ Դատախազությունն էլ չի մանրամասնում։  "
Քաղաքականություն,ԵԱՀԿ ՄԽ ամերիկացի համանախագահը ժամանում է Երևան," Երևան է ժամանում ԵԱՀԿ Մինսկի խմբի ամերիկացի համանախագահ, Միացյալ Նահանգների Պետդեպարտամենտի՝ Կովկասում բանակցությունների գծով ավագ խորհրդական Ֆիլիպ Ռիքերը։Տարածաշրջանում Ռիքերի առաջին կանգառը Բաքուն էր, որտեղ պաշտոնյան հանդես է եկել տեսաուղերձով՝ հայտարարելով, որ խաղաղության գործընթացը հեշտ չէ։«Պետքարտուղար Թոնի Բլինքենը հավատում է խաղաղության հեռանկարին և Հարավային Կովկասի ներուժին։ Նա ինձ խնդրել է այս շաբաթ տարածաշրջան վերադառնալ, քանի որ աշխարհագրությունը կարևոր է։ Բաքվից ես ուղևորվում եմ Թբիլիսի ու Երևան, որտեղ հանդիպում են աշխարհագրությունն ու պատմությունը։ Մենք գիտենք, որ խաղաղության գործընթացը հեշտ չէ, և հակամարտությունը մեծ դժվարություններ ու տառապանքներ է պատճառեր բոլոր կողմերին տարիների ընթացքում: Բայց ես հավատում եմ, որ խաղաղ ապագայի հույս կա։ Ես տեսել եմ իրական, խիզախ քայլեր երկու երկրների կողմից ցանկալի խաղաղության համար: Միացյալ Նահանգներն աջակցում է Հայաստանի և Ադրբեջանի միջև ուղիղ երկխոսությունը և կոչ է անում շարունակել այս ջանքերը նաև հաջորդ տարի», - ասել է Ռիքերը։ Հայաստանում ԱՄՆ դեսպանտունը դեռ չի հրապարակել Ռիքերի հանդիպումների օրակարգը, իսկ Ադրբեջանում նրան ընդունել են երկրի նախագահը, արտգործնախարարը, քննարկել հայ-ադրբեջանական հարաբերությունների կարգավորման գործընթացը։ Կովկասյան բանակցությունների գծով ավագ խորհրդականի և միաժամանակ Մինսկի խմբի համանախագահի պաշտոնում Ռիքերը նշանակվել է այս տարվա օգոստոսին, ինչի առիթով ԱՄՆ պետքարտուղար Էնթոնի Բլինքենը հայտարարել է, որ «ԱՄՆ-ն հանձնառու է օգնել Հայաստանին և Ադրբեջանին բանակցել Լեռնային Ղարաբաղի հակամարտության երկարաժամկետ քաղաքական կարգավորման շուրջ»։Բաքվի արձագանքը չէր ուշացել։ Ադրբեջանի արտգործնախարարությունը հայտարարել էր, թե «ղարաբաղյան հակամարտությունը լուծված է» ու սպառնացել որ Մինսկի խմբի «վերակենդանացնելու փորձերը» կարող են հանգեցնել հայ-ադրբեջանական հարաբերությունների կարգավորման գործընթացից ԱՄՆ-ի հեռացմանը։ Այս հայտարարությունից հետո Ադբեջանի նախագահն այնուամեյնանիվ Ռիքերին ընդունել էր նախ սեպտեմբերին, ապա հիմա՝ նոյեմբերին, միայն թե Բաքուն շեշտում է, որ նա Կովկասում բանակցությունների գծով ավագ խորհրդական է և բաց է թողնում միաժամանակ Մինսկի խմբի համանախագահ լինելու հանգամանքը։Ռիքերի տարածաշրջան այցի ֆոնին, երբ Վաշինգտոնը հորդորում է հաջորդ բանակցությունների օր նշանակել, առայժմ հստակ չէ կկայանա, թե ոչ Բրյուսելում դեկտեմբերի 7-ին նախատեսված Փաշյինյան-Ալիև հանդիպումը։Ադրբեջանի նախագահը հայտարարել է, որ հանդիպումը չի կայանա, եթե դրան մասնակցի, նրա բնորորշմամբ, կողմնակալ դիրքորոշում ունեցող Ֆրանսիայի նախագահը, Երևանը մինչդեռ խոսում է հանդիպմանը մասնակցելու պատրաստակամությունից՝ կողմ արտահայտվելով քառակողմ ֆորմատին։ "
Քաղաքականություն,«Հայաստան» դաշինքի մաս կազմող «Վերածնվող Հայաստան» կուսակցությունը լքում է խորհրդարանը," Ինչո՞ւ են «Հայաստան» խմբակցության երեք պատգամավորները մանդատներից հրաժարվելու դիմում ներկայացրել. խորհրդարանը լքող ու ընդդիմադիր դաշինքի մաս կազմող «Վերածնվող Հայաստան» կուսակցության նախագահ Վահե Հակոբյանն ասում է, թե պատճառներից մեկը իշխանության դեմ պայքարում խորհրդարանական աշխատանքի անարդյունավետությունն է։ «Վերածնվող Հայաստան»-ում կարծում են, որ բոլոր այն հիմքերը, որոնք ստիպում էին բոյկոտել Ազգային ժողովի նիստերը, արդիական են նաև այսօր։«Քննարկումների ընթացքում ավելի շատ մնացինք այն կարծիքին, որ բոլոր այն խնդիրները, հրատապ հարցերը, որոնք այսօր առկա են բոյկոտ հայտարարելու ժամանակ, մեզ համար շարունակում են մնալ առավել քան արդիական», - ընդգծեց «Վերածնվող Հայաստան»-ի նախագահը:Վահե Հակոբյանի հետ միասին մանդատը վայր են դնում «Վերածնվող Հայաստան» կուսակցության փոխնախագահներ Հռիփսիմե Ստամբուլյանն ու Ելենա Կիրակոսյանը։ Կուսակցությունից միայն ասորական համայնքը ներկայացնող Զեմֆիրա Միրզոևան կմնա «Հայաստան» խմբակցությունում։ Հակոբյանը պարզաբանեց, որ իրենք են խնդրել, որ գործընկերը չհեռանա խորհրդարանից։ Կուսակցությունում նրա անդամակցությունը սառեցվել է:«Մենք իրեն խնդրել ենք, համոզել ենք, հորդորել ենք, որ մնա, քանի որ ասորիները չպետք է տուժեն մեր այս որոշումներից», - նշեց Հակոբյանը:Արդյոք վարչապետի հրաժարականի պահանջով փողոցային պայքարից ու մոտ կես տարվա բոյկոտից հետո խորհրդարան վերադառնալու՝ դաշինքի մյուս գործընկերների որոշո՞ւմն է պատճառ դարձել Ազգային ժողովը լքելու համար, արդյոք «Հայաստան» խմբակցությունում տարաձայնություննե՞ր են եղել այդ հարցի շուրջ. Հակոբյանը կտրականապես հերքում է՝ վստահեցնելով՝ իրենց որոշումը խմբակցության ներսում տեղի ունեցած գործընթացների հետևանքը չէ։ Ասում է՝ կապ չունի նաև իր նկատմամբ հարուցված քրեական գործի հետ։«Հայաստան» խմբակցության ներքին խժդժությունների մասին տևական ժամանակ է ոչ միայն մամուլն է գրում, այլ նաև Ազգային ժողովի նախագահն է դրա մասին հրապարակավ խոսում։ Ալեն Սիմոնյանն օրերս լրագրողներին ասել էր, թե հավաստի աղբյուրներից է տեղեկանում, որ ընդդիմադիր դաշինքը փլուզվում է։«Իհարկե, շարունակվելու է պրոցեսը և գիտեմ հավաստի աղբյուրներից», - նշել է Սիմոնյանը:Երկրորդ նախագահ Ռոբերտ Քոչարյանի առաջնորդած «Հայաստան» դաշինքում հարգանքով են վերաբերվում իրենց գործընկերների՝ մանդատը վայր դնելու որոշմանը: Քաղաքական ուժն այդ մասին առանձին հայտարարություն է տարածել։«Վստահ ենք՝ քաղաքական այս պայքարում դեռ շարունակական ու համատեղ անելիքներ շատ կան», - ասված է հայտարարության տեքստում։Վահե Հակոբյանն էլ է ասում՝ գործակցությունը շարունակելու են, ջերմ ձեռքսեղմամբ են հրաժեշտ տվել իրար։ Վստահեցնում է՝ իշխանությունների դեմ պայքարը շարունակելու են նաև խորհրդարանից դուրս. - «Մենք մնալու ենք ընդդիմադիր դաշտում, լրատվամիջոցները շահարկում են, որ իբր մենք գնալու ենք պայմանավորվածության, դա նույնպես համարելու եմ զավեշտալի և ծիծաղելի: Մենք մնալու ենք ընդդիմադիր դաշտում, չենք գնացել և չենք գնալու»:Խորհրդարանի մեծությամբ երկրորդ՝ «Հայաստան» խմբակցության 29 անդամներից 6-ը «Վերածնվող Հայաստան» կուսակցությամբ են խորհրդարան անցել։ Նրանցից Աննա Գրիգորյանը, Արթուր Սարգսյանն ավելի վաղ հայտարարեցին կուսակցությունը լքելու մասին ու «Հայաստան» խմբակցության մյուս պատգամավորների հետ վերադարձան խորհրդարան։ «Հայաստան» խմբակցությունից օրերս մանդատը վայր էր դրել նաև անկուսակցական Արամ Վարդևանյանը, ընդդիմադիր պատգամավորը հայտնել է, որ վերադառնում է փաստաբանական աշխատանքի։  "
Քաղաքականություն,«Հասարակությունը սկսել է տեսնել ու հասկանալ իրականությունը»․ Իոաննիսյանը ՀԱՊԿ-ի մասին," Այն, որ ՀԱՊԿ-ում հիմնականում Հայաստանին թշնամաբար տրամադրված երկրներ են անդամակցում, և որ այդ երկրները հիմնականում պաշտպանում են Ադրբեջանին, Իրազեկ քաղաքացիների միավորում հասարակական կազմակերպության ծրագրերի համակարգող Դանիել Իոաննիսյանի պարզ իրողություն է համարում։Թեև ռուսական քարոզչության հետևանքով հասարակության լայն շերտերը դա չէին տեսնում, սակայն շատերին վաղուց էր հայտնի՝ շեշտեց Իոաննիսյանը՝ նկատելով՝ մարդիկ սկսում են հասկանալ՝ այն, ինչ քաղհասարակությունն էր ասում, ճիշտ էր։«Ես կհիշեմ այն ժամանակաները, երբ Ռուսաստանը միլիարդավոր դոլարների հարձակողական զենք էր վաճառում Ադրբեջանին, հասարակությանը համոզում էին, որ «դե, հրթիռները տալիս է, հրթիռների պուլտերը չի տալիս»։ Ինչ-որ սենց ախմախություններ, բայց հասարակության մի մասը դրան հավատում էր։ Ժամանակի ընթացքում հասարակությունը սկսեց տեսնել տարբեր օբյեկտիվ իրողությունների արդյունքով որ չէ, դա այդպես չէ։ Բարեբախտաբար նաև ռուսական պրոպագանդան Հայաստանում ինչ-որ առումով թուլացավ և հասարակությունը սկսեց տեսնել իրականությունը, հասարակությունը սկսեց տեսնել այն պարզագույն իրողությունները, նույն սեպտեմբերի 13-14-ի հարձակման դեպքերը, երբ որ ամբողջ աշխարհն էր արձանագրում, որ դա Հայաստանի դեմ ռազմական հարձակում է, Ռուսաստանը դա չասեց, Ռուսաստանը կրկնում էր Ադրբեջանի ասածը։ Մարդիկ դա տեսնում են ու մարդիկ սկսում են հասկանալ, որ այն, ինչ քաղհասարակությունն էր ասում, ճիշտ էր», - ասաց ՀԿ ներկայացուցիցչը։Սեպտեմբերի 13-14-ը հայ-ադրբեջանական սահմանին մարտերի կապակցությամբ պաշտոնական Երևանը օգնության համար դիմել էր Ռուսաստանին, ՀԱՊԿ-ին և ՄԱԿ-ի Անվտանգության խորհրդին: ՀԱՊԿ-ը իրավիճակը գնահատելու նպատակով առաքելություն ուղարկեց Հայաստան, օգնության հարցը դեռևս քննարկվում է:Անցած շաբաթ Երևանում կայացավ ՀԱՊԿ գագաթնաժողովը։ Երևանը կազմակերպությունից քաղաքական գնահատական էր ակնկալում, որը սակայն, այդպես էլ չհնչեց։ Վարչապետ Նիկոլ Փաշինյանը հրաժարվեց ստորագրել ՀԱՊԿ հռչակագիրը և Հայաստանին օժանդակություն ցուցաբերելու համատեղ միջոցառումների մասին նախագիծը դաշինքի քաղաքական գնահատականի բացակայության պատճառով։Երեկ ՀԱՊԿ գլխավոր քարտուղար Ստաիսլավ Զասը բելառուսական հեռուստաալիքներից մեկին տված հարցազրույցում խոստովանել է, որ ՀԱՊԿ գագաթնաժողովում չի հաջողվել հասնել ստեղծված իրավիճակի համախմբված գնահատմանը։Իոաննիսյանի հետ հարցազրույցն ամբողջությամբ կարող եք դիտել ստորև․  "
Քաղաքականություն,"Այն, որ դեկտեմբերի 7-ի բրյուսելյան հանդիպումը տեղի չի ունենալու, ըստ քաղաքագետի, բխում է Ռուսաստանի շահերից"," Ադրբեջանը փորձում է ցույց տալ, որ տարածաշրջանում և հատկապես հայ-ադրբեջանական համատեքստում տեղի ունեցող գործընթացներն առաջ են ընթանալու իր թելադրանքով, կարծում է քաղաքագետ Տիգրան Գրիգորյանը՝ նկատելով՝ Ալիևը մաչոյիզմով է զբաղված։Ադրբեջանի նախագահը օրերս Բաքվում ընթացող միջազգային համաժողովին հայտարարել էր, որ դեկտեմբերի 7-ին նախատեսված հանդիպումը չի կայանա ձևաչափի վերաբերյալ հայկական կողմի դիրքորոշման պատճառով՝ շեշտելով, թե «Փաշինյանը համաձայն է հանդիպել միայն Ֆրանսիայի նախագահ Մակրոնի մասնակցությամբ»։«Ֆրանսիան հակաադրբեջանական կողմնակալ դիրքորոշում որդեգրելու բերումով այլևս չի կարող մասնակցել հայ-ադրբեջանական խաղաղության գործընթացին», - շեշտել էր Իլհամ Ալիևը՝ որպես Ֆրանսիայի հակաադրբեջանական քաղաքականության օրինակներ նշելով Ֆրանսիայի խորհրդարանի երկու պալատների՝ Սենատի և Ազգային ժողովի ընդունած բանաձևերը և «փորձը Ադրբեջանին հարձակման ենթարկել Ֆրանկոֆոնիայի գագաթնաժողովում»:Քաղաքագետի համոզմամբ, սրանք միայն առիթ էին Ալիևի համար նմանատիպ որոշում կայացնելու համար՝ նկատելով՝ ֆրանիսական խորհրդարանը շատ ավելի սուր բառապաշարով բանաձև էր ընդունել, սակայն Ադրբեջանն այնուամենայնիվ շարունակում էր բանակցությունները ֆրանսիական միջնորդության ներքո։«Այստեղ Ալիևը պարզապես, կարծես թե, մաչոյիզմով է փորձում զբաղվել, փորձում է նույն Մակրոնին ցույց տալ, սեփական հասարակությանը ցույց տալ, որ ինքն է որոշում, թե ինչ ձևաչափով են տեղի ունենալու բանակցությունները, և ամենավտանգավորն այն է, որ այս գործընթացում Ադրբեջանը փորձում է Հայաստանին մեղադրել, որ իբր Երևանը հրաժարվում է արևմտյան ձևաչափից։ Օրինակ՝ Բաքվի քարոզիչները հայտարարում են, որ Երևանը՝ իմանալով, որ Ալիևը հրաժարվելու է Մակրոնի միջնորդությամբ հանդիպումից, հատուկ շեշտադրում է կատարել Մակրոնի մասնակցության վրա, որպեսզի հաջորդ հանդիպումները տեղի ունենան ռուսական միջնորդությամբ։ Սրանք, իհարկե, բավականին անլուրջ հայտարարություններ են, որոնք, սակայն, տարածվում են նաև արևմտյան փորձագիտական շրջանակներում, այդ առումով Հայաստանի արտգործնախարարությունը և ընդհանրապես Հայաստանի տարբեր պատկան մարմիններ բավական անելիք ունեն այս հարցում», - ասաց Գրիգորյանը։Քաղաքագետի համոզմամբ,այն, որ բրյուսելյան հանդիպումը տեղի չի ունենալու, բխում է Ռուսաստանի շահերից՝ նկատելով՝ Ռուսաստանը փորձում է հայ-ադրբեջանական համատեքստում ընթացքող բոլոր գործընթացները պահել տարածաշրջանային տարբեր անձրևանոցների ներքո՝ լինի դա ռուսական միջնորդությունը, թե ռուս-թուրքական միջնորդությունը, և նմանատիպ զարգացումները բխում են Ռուսաստանի շահերից։«Այս փուլում, կարծում եմ, Մոսկվան ավելի շատ հետաքրքրված է ապաշրջափակման գործընթացում տեղի ունեցող զարգացումներով, և տեսանք, որ Երևանում Պուտինը Փաշինյանի հետ ևս այդ գործընթացն էր քննարկում, Ալիևի հետ էլ հեռախոսազրույց ունեցավ հենց այդ գործընթացի շուրջ, և Ռուսաստանը մոտ ապագայում փորձելու է հենց այս օրակարգով առաջ շարժվել և ինչ-որ արդյունքների հասնել», - եզրափակեց Գրիգորյանը։Հարցազրույցն ամբողջությամբ կարող եք դիտել ստորև․  "
Քաղաքականություն,Բանակցությունները՝ հնարավոր փակուղում," Արդյոք դեկտեմբերի 7-ին նախատեսված Փաշինյան-Ալիև հանդիպման չեղարկումը խոսում է բանակցային գործընթացի՝ փակուղում գտնվելու և սահմանային նոր բախումների հնարավորության մասին։ Իշխող «Քաղաքացիական պայմանագրի» պատգամավոր Արմեն Խաչատրյանի կարծիքով՝ բանակցությունների փակուղային վիճակը երկար չի տևի։«Ընդհանրապես, որևէ բանակցությունների կամ որևէ հանդիպումների չեղարկումներ տանում են դեպի փակուղային իրավիճակ և դրական բանակցային պրոցեսը ավելի են հետաձգում: Եվ, այո, Ալիևի կողմից հանդիպումը չեղարկելը նշանակում է, որ նոր բարդություններ են առաջանում այդ բանակցային պրոցեսների մեջ», - «Ազատության» հետ զրույցում ասաց Խաչատրյանը՝ շարունակելով. - «Այս պահին գուցեև փակուղային է, բայց, իհարկե, բոլոր միջոցառումները պետք է իրականացվեն, որ այս փակուղային վիճակից դուրս բերվի դիվանագիտական պրոցեսը, և չեմ կարծում, որ այդքան երկար փակուղային վիճակ կլինի»։Ադրբեջանի նախագահն էր երեկ Բաքվում ընթացող միջազգային համաժողովին հայտարարել, որ դեկտեմբերի 7-ին նախատեսված հանդիպումը չի կայանա, ավելին՝ հայտարարել է, թե փնտրվում է միջնորդ և համապատասխան հարթակ հետագա բանակցությունների համար։«Բրյուսելի հանդիպումը պետք է կայանար դեկտեմբերի 7-ին։ Բայց Հիքմեթ Հաջիևը երեկ ինձ տեղեկացրեց, որ իր հետ կապ են հաստատել Շառլ Միշելի գրասենյակից ու տեղեկացրել, որ Հայաստանի վարչապետ Նիկոլ Փաշինյանը համաձայն է հանդիպել միայն Ֆրանսիայի նախագահ Մակրոնի մասնակցությամբ։ Դա նշանակում է, որ հանդիպումը տեղի չի ունենա», - ասել էր Իլհամ Ալիևը:Ադրբեջանի նախագահի դիրքորոշումը ոչ կառուցողական է, ընդգծում է իշխանական պատգամավոր Արմեն Խաչատրյանը. - «Միշտ էլ Ադրբեջանը փորձում է վիժեցնել այդ բանակցային գործընթացները, դեպի խաղաղության տանող գործուն միջոցները, որտեղ որ տեսնում են, որ արդեն իսկ մոտ է խնդիրը ինչ-որ տեսանելի հանգուցալուծման, ինչ-որ կերպ վիժեցնում է այդ պրոցեսները։ Ես այդպես եմ տեսնում և կարծում եմ, որ շատ կարճ ժամանակ անց իհարկե բանակցությունները կշարունակվեն»։Վերջին շրջանում թե՛ Երևանը, թե՛ Բաքուն, թե՛ Ստեփանակերտը գրեթե ամեն օր հաղորդում են սահմանին կրակոցների մասին։ Բանակցությունների ձախողումը մեծացնում է նոր բախումների վտանգը, ասում է ընդդիմադիր «Պատիվ ունեմ» խմբակցության պատգամավոր Տիգրան Աբրահամյանը։«Երբ դիվանագիտական գործընթացը պատային է դառնում, ինքնին ռազմական գործողությունների հավանականությունն աճում է: Եթե սրան գումարում ենք նաև այն գործոնը, որ առաջնագծում նկատելի է՝ հրադադարի ռեժիմի խախտումների, տեղեկատվական գրոհների, ֆեյքային արշավների հետ կապված, որը, ըստ էության, ռազմական գործողությունների նախապատրաստություն է հիշեցնում, որն առաջին հերթին ուղղված է միջազգային հանրությանը, ապա այս պարագայում իրադարձությունները բավականին վատ սցենարով են զարգանում», - «Ազատության» հետ զրույցում ասաց Աբրահամյանը՝ շարունակելով. - «Այն երկրները, միջազգային դերակատարները, որոնք շահագրգռված են մեր տարածաշրջանում երկարատև խաղաղության կամ կայունության գործընթացում, պետք է ակտիվ միջամտություն ցուցաբերեն, հակառակ դեպքում դժվար կլինի զերծ մնալ հնարավոր գործողություններից»։Չնայած Հայաստանի իշխանությունների հայտարարություններին, որ մինչև տարեվերջ հնարավոր է խաղաղության պայմանագրի ստորագրում, այս իրավիճակում թե՛ քաղաքական ուժերի ներկայացուցիչները, թե՛ փորձագետներն իրատեսական չեն համարում փաստաթղթի ստորագրումը։Քաղաքական մեկնաբան Արմեն Բաղդասարյանի խոսքով՝ բանակցային գործընթացը երկու տարի է՝ փակուղում է, սկսած Ադրբեջանի կողմից 2020 թվականի նոյեմբերի 9-ի փաստաթղթի համաձայն բոլոր գերիներին չվերադարձնելուց մինչև Հայաստանի տարածք ներխուժում և անարդյունք բանակցություններ։ Բաղդասարյանի կարծիքով՝ այս իրավիճակում ավելի մեծ է ռազմական նոր էսկալացիայի հավանականությունը։«Այս փուլում Հայաստանը պիտի փորձի, առաջին հերթին, քարոզչական հարթակներում հակազդել Ադրբեջանին, ցույց տալ, որ իրականում ագրեսորը Ադրբեջանն է, որ հենց Ադրբեջանն է մերժում խաղաղության բանակցությունները՝ առաջին, երկրորդ՝ պիտի հնարավոր բոլոր միջոցներով պատրաստվի նոր ագրեսիայի, հնարավոր բոլոր ձևերով կասեցվի, որովհետև եթե դա մեզ հաջողվի, այսինքն՝ եթե Ադրբեջանը չկարողանա ռազմական ճանապարհով էլի ինչ-որ հաջողություններ ձեռք բերի, այդ դեպքում արդեն խաղաղության համաձայնագրի ստորագրումն ավելի հավանական կլինի, ամեն դեպքում՝ բանակցությունները տեղից կշարժվեն։ Այս իրավիճակում դա քիչ հավանական է, քանի որ Ադրբեջանը պարզապես համարում է, որ կարող է ռազմական ճանապարհով ավելին ստանալ, առավել ևս, որ Հայաստանը որևէ տեղից պաշտպանության ակնկալիք ունենալ չի կարող, ըստ իրենց»:Պաշտոնական Երևանը երեկ հերքեց Ալիևի այն պնդումները, թե հայկական կողմը փորձում է խաթարել դեկտեմբերի հանդիպման անցկացումն ու խաղաղության գործընթացը։ Դրանք իրականության հետ որևէ աղերս չունեն, «Արմենպրես»-ին ասել է արտգործնախարարության խոսնակ Վահան Հունանյանը, շեշտելով՝ Հայաստանը պատրաստ է դեկտեմբերի 7-ի հանդիպմանը՝ Պրահայում ձեռք բերված պայմանավորվածության և ձևաչափի համաձայն։    "
Քաղաքականություն,"Արամ Վարդևանյանը լքեց խորհրդարանը.
որոշ պատգամավորներ ևս քննարկում են մանդատները վայր դնելու հարցը"," «Հայաստան» խմբակցության պատգամավոր Արամ Վարդևանյանը լքում է խորհրդարանը։ Ընդդիմադիր պատգամավորը մանդատը վայր է դնում ընդամենը մեկ տարվա աշխատանքից հետո։«Այժմ վերադառնում եմ փաստաբանական համայնք. անելիք շատ կա», - Վարդևանյանը մանդատը վայր դնելու մասին տեղեկացրել է իր ֆեյսբուքյան էջով։Նա գրել է, թե պատգամավորական մանդատը ծառայեցրել է ի շահ Հայաստանի։ Ի՞նչն է փոխվել, որ նույն բանը չի ցանկանում շարունակել, Վարդևանյանը չի մանրամասնում. «Ես պայքարել եմ և պայքարելու եմ՝ դեռ իրեն սպասեցնող հանգուցալուծման համար։ Հավատում եմ, որ այն չի ուշանա և հնարավոր կլինի կառուցել իսկապես անվտանգ երկիր՝ ամուր սահմաններով ու համախմբված հասարակությամբ, պահպանելով մեր Արցախը, հասնելով մեր նոր ու մեծ երազանքին»։Մինչև պատգամավոր ընտրվելը նա երկրորդ նախագահ Ռոբերտ Քոչարյանի փաստաբանն էր։ Վերջին կես տարում փողոցում էր պայքարում Փաշինյանի իշխանության դեմ, իսկ երբ թիմակիցները անցած շաբաթ խորհրդարան վերադարձան, նա չկար։Խմբակցության ղեկավար Սեյրան Օհանյանը նախօրեին «Ազատության» հետ զրույցում վստահեցնում էր, թե պատգամավորական շարքերը կուռ են և խմբակցությունում չի քննարկվում որևէ մանդատ վայր դնելու հարց։«Մեր խմբակցությունում այդպիսի քննարկումներ չեն եղել, այդ ամեն ինչը, ինձ թվում է, քաղաքական շահարկումներ են այն ուժերի, ովքեր ուզում են, որպեսզի մեր խմբակցությունը պառակտվի», - ասաց է Օհանյանը:Ըստ մամուլի՝ խմբակցությունում էլի կան պատգամավորներ, որ մտադիր են մանդատները վայր դնել։ «Հայաստան» խմբակցության ներքին խժդժությունների մասին խոսում է նաև Ազգային ժողովի նախագահ Ալեն Սիմոնյանը։ Երեկ լրագրողներին ասել է, թե հավաստի աղբյուրներից է տեղեկանում, որ ընդդիմադիր դաշինքը փլուզվում է։«Իհարկե, շարունակվելու է պրոցեսը, գիտեմ հավաստի աղբյուրներից», - նշեց է Սիմոնյանը:Փողոցային պայքարից ու կես տարվա բոյկոտից հետո «Հայաստան» խմբակցությունում միասնական որոշում չկա խորհրդարան վերադառնալու հարցի շուրջ։ Պատգամավորների մի մասը՝ Վահե Հակոբյանն ու կուսակիցները՝ Ելենա Կիրակոսյանն ու Հռիփսիմե Ստամբուլյանը դեռ չեն վերադարձել։ Սա խմբակցության «Վերածնվող Հայաստան» կուսակցության թևն է։ Վահե Հակոբյանն ասաց՝ հաջորդ շաբաթ որոշում կլինի։ Մանդատները վայր դնելու տարբերակն էլ են քննարկում։«Կարծում եմ եկող շաբաթ որոշում կկայացնենք, ես բոլորին կտեղեկացնեմ պատշաճ կերպով: Քանի որ մի քանի տարբերակ կա իր բոլոր ինտերպրիտացիաներով, դեռ այսօր, վաղը քննարկելու ենք: Բոլոր հնարավոր ու անհնարին տարբերակները քննարկում ենք», - նշեց Հակոբյանը:Խորհրդարանի խոսնակն առանց անուններ տալու նախօրեին չէր բացառել, որ գլխավոր դատախազը առաջիկայում խորհրդարան կգա ընդդիմադիր երեք պատգամավորի անձեռնմխելիությունից զրկելու համար, թեև Գլխավոր դատախազությունից «Ազատությանը» հայտնել են, որ այս պահին միջնորդություն չկա, անհրաժեշտության դեպքում հայտարարություն կանեն։ Վահե Հակոբյանն էլ այն պատգամավորներից է, որ անցնում է քրեական գործով։ Հակոբյանի ղեկավարած «Վերածնվող Հայաստան» կուսակցության թևն արդեն պառակտվել է։ Պատգամավորներ Աննա Գրիգորյանն ու Արթուր Սարգսյանը լքել են կուսակցությունն ու «Հայաստան» խմբակցության մյուս պատգամավորների հետ վերադարձել խորհրդարան։«Հայաստան» խմբակցությունից մինչ օրս խորհրդարան չի վերադարձել նաև դաշնակցական, փողոցում վարչապետի հրաժարականը պահանջող «Դիմադրություն» շարժման առաջնորդ Իշխան Սաղաթելյանը։   "
Քաղաքականություն,Անի խոշորացված համայնքում կառավարման ճգնաժամը չի հանգուցալուծվում," Անի խոշորացված համայնքում տեղական ընտրություններից երկու ամիս անց կառավարման ճգնաժամը չի հանգուցալուծվում։ Համայնքի ղեկավար ընտրելու հարցով տապալված նիստերից հետո կառավարությունն շուտով կդադարեցնի նորընտիր ավագանու լիազորությունները և արտահերթ ընտրություններ կնշանակի, իսկ վարչապետը՝ համայնքապետի ժամանակավոր պաշտոնակատար։Նիստերը չէին կայանում երկրորդ և երրորդ տեղերը զբաղեցրած «Քաղաքացիական պայմանագիր» ու «Հայկական երազանք» դաշինքի բոյկոտի պատճառով, ընդ որում, մեծամասնություն չստացած ՔՊ-ի անդամները չեն էլ թաքցնում, որ նիստերին չեն գնում արտահերթ անցկացնելու նպատակով։ Այսօրվա բոյկոտին միացել էր նաև հաղթող ուժը՝ «Ազգ-համայնք» դաշինքը, որի առաջին համարը 18 տարի Անին ղեկավարած նախկին համայնքապետն էր։Ընտրություններին հաջորդած երկու ամսվա ընթացքում ոչ «Ազգ-համայնքին», ոչ էլ «Քաղաքացիական պայմանագրին» չհաջողվեց կոալիցիա կազմել վճռորոշ երեք մանդատը ստացած «Հայկական երազանքի» հետ ու մեծամասնություն դառնալ։ Արդյունքում Անին արդեն երկու շաբաթ է փաստացի համայնքապետ չունի։։ Պարտականությունները կատարում է համայնքապետի տեղակալը։ Մարտիրոս Դարբինյանն ասաց՝ համայնքապետարանի աշխատակիցների մեծ մասը դիմում է գրել ու աշխատանքից դուրս եկել։«Կոլեկտիվը միասնական է, քանի որ ներկայումս ոչ մեկս էլ չգիտենք ինչ է տեղի ունենալու, հետևաբար այդ մարդիկ որոշեցին այդպես, իրենց դիմումի համաձայն ազատվեցին աշխատանքից, աշխատակազմի 90 տոկոսից ավելին», - ասաց Դարբինյանը:Ինքն էլ է պատրաստվում դիմում գրել, սպասում է համայնքապետի ժամանակավոր պաշտոնակատարի նշանակմանը։ Մոտ 21 հազար բնակչությամբ 19 բնակավայրեր միավորող Անիի համայնքապետարանի աշխատանքն այս պահին պարալիզացված է. - «Այն մարդիկ, որոնք աշխատում էին պատասխանատու հաստիքներում, այդ մարդիկ աշխատանքից ազատված են այսօրվանից՝ իրենց դիմումի համաձայն»:Սեպտեմբերի 25-ի ընտրություններին մասնակցած երեք ուժերի ներկայացուցիչները ավելի վաղ «Ազատությանն» ասել էին, որ նաև արտահերթին կմասնակցեն։ Ըստ ընտրական օրենսգրքի՝ արտահերթ ընտրությունները նշանակվում են Կենտրոնական ընտրական հանձնաժողովի կողմից սահմանված ՏԻՄ ընտրությունների անցկացման ժամկետին ամենամոտ օրը։ ԿԸՀ-ն օրերս հաջորդ տեղական ընտրությունների երեք ժամկետ է սահմանել՝ մարտի 26, հունիսի 11 և հոկտեմբերի 29։ Այսինքն, Անի խոշորացված համայնքում արտահերթ ընտրությունը գարնանը տեղի կունենա։    "
Քաղաքականություն,Փորձագետն անկանխատեսելի է համարում՝ կստորագրվի արդյոք խաղաղության պայմանագիր մինչև տարեվերջ," Լոնդոնում տեղակայված Conciliation Resources կազմակերպության Կովկասյան ծրագրի տնօրեն, դոկտոր Լորենս Բրոերսն դժվարանում է կանխատեսել արդյոք մինչև տարեվերջ Երևանի և Բաքվի միջև կսորագրվի խաղաղության պայմանագիրը՝ նկատելով՝ աննախադեպ իրավիճակ է:Փորձագետի հետ հարցազրույցից մի հատված ներկայացնում ենք ստորև․«Ազատություն»․ - Երևանն ու Բաքուն պատրաստակամություն էին հայտնել մինչև տարեվերջ ստորագրել խաղաղության պայմանագիր, Դուք տեսնում ե՞ք դրա հնարավորությունը:Լորենս Բրոերս․ - Շատ անկանխատեսելի, աննախադեպ իրավիճակ է: Բայց երկու երկրների ղեկավարության կողմից կա պարտավորությունը՝ ստորագրելու համաձայնագիր, որը միջպետական մակարդակով կկարգավորի որոշակի խնդիրներ։ Հետաքրքիրն այն է, որ համաձայնագրի համար միջազգային միջավայրը թերևս ավելի նպաստավոր է, քան նախկինում էր։ Ռուսաստանը փաստացի զգալի անկում է ապրել իր ազդեցության, հասանելիության առումով: Եվ հակառակ որոշ վերլուծությունների, որոնք արվել են 2020-ի պատերազմի ժամանակ, այդ թվում՝ իմ վերլուծությանը, հիմա արևմտյան տերությունները վերականգնել են իրենց դիրքերը: Մենք տեսնում ենք Եվրամիության միջնորդությամբ գործընթացը, որը Միացյալ Նահանգների հզոր աջակցությունն է վայելում: Եվ, կարծես, երկու կողմերն էլ հետաքրքրված են: Թե արդյո՞ք դա իսկապես կարող է տանել համաձայնության, շատ անորոշ է: Կարծում եմ՝ կան այլ գործոններ, որոնք ռիսկեր են ստեղծում։ Լավագույնը, որ հիմա հնարավոր է անել, բացահայտել այդ վտանգներն ու պատրաստ լինել դրանց:«Ազատություն»․ - Ռուսաստանն առաջարկում է առկախել Ղարաբաղի կարգավիճակի հարցը, փոխարենը Հայաստանն ու Ադրբեջանը փորձեն հաշտվել: Դա կաշխատի՞:Լորենս Բրոերս․ - Կարծում եմ, որ մենք ունենք այս շատ հետաքրքիր միջնորդական լանդշաֆտը, որտեղ սեղանին դրված են մրցակից առաջարկներ, որոնք երբեմն բացահայտ, երբեմն էլ ենթադրաբար մրցակցում են: Բայց կարծում եմ, որ բոլոր միջնորդները բախվում են մի շարք շատ էական խնդիրների։ Քննարկված առաջարկների բովանդակությունը մեզ հայտնի չէ, բայց լայն ենթադրություն կա, որ ռուսական տարբերակով, ինչպես Դուք ասացիք, առաջարկվում է Լեռնային Ղարաբաղի կարգավիճակի հետ կապված հարցերի քննարկումը հետաձգել միջնաժամկետ կամ երկարաժամկետ ապագայի։ Սա շատ հստակ ցույց է տալիս, որ Ռուսաստանի ազդեցության շարունակականությունը կախված է հակամարտության չկարգավորված լինելուցՀարցազրույցն ամբողջությամբ կարող եք դիտել ստորև․  "
Քաղաքականություն,Հայաստանի իշխանությունը չի համակերպվելու ՀԱՊԿ անգործության հետ. Ալեն Սիմոնյան," Չնայած ՀԱՊԿ -ն այդպես էլ քաղաքական հայտարարություն չարեց և չդատապարտեց Ադրբեջանի ագրեսիան Հայաստանի նկատմամբ, վարչապետն այսօր անկեղծ ու դրական գնահատեց երևանյան գագաթնաժողովի քննարկումները։Փաշինյանը երեկ հենց դաշնակիցների քաղաքական հայտարարության բացակայության պատճառով հրաժարվեց ստորագրել ՀԱՊԿ հռչակագիրը և Հայաստանին օժանդակություն ցուցաբերելու համատեղ միջոցառումների նախագիծը։ Հայաստանը հույս ունի, որ լրամշակումից հետո դրանք կստորագրվեն։ Թե կոնկրետ ի՞նչ առաջարկներ է հնչեցրել հայկական կողմը, Փաշինյանն այսօր փակագծեր չբացեց։«Հավաքական անվտանգության խորհրդի հռչակագիրը չընդունվեց, այսինքն, մենք չստորագրեցինք հռչակագիրը և սեպտեմբերի 13-ի էսկալացիայի վերաբերյալ ՀԱՊԿ արձագանքի որոշումը չընդունվեց էլի մեր չստորագրելու պատճառով: Բայց ես էլի ուզում եմ ասել, որ ընդհանուր առմամբ դրական եմ համարում քննարկումը», - ասաց վարչապետը:Ազգային ժողովի նախագահ Ալեն Սիմոնյանն «Ազատության» հետ զրույցում հույս հայտնեց, որ ՀԱՊԿ անդամ երկրները «ուշքի կգան» և առնվազն քաղաքական գնահատական կտան այս տարվա սեպտեմբերին Ադրբեջանի կողմից իրականացված ագրեսիային։ Ալեն Սիմոնյանը որոշ փակագծեր բացեց՝ ասելով, որ հայկական կողմի դժգոհությունը նաև Հայաստանի տարածքից ադրբեջանական զորքերի դուրսբերման պահանջին էր վերաբերվում։«Բավարար չի եղել մեզ այն գնահատականը, որը մեզ պետք էր: Ինչո՞ւմ է զավեշտը, ՀԱՊԿ-ը ռազմաքաղաքական կառույց է, մենք ակնկալիք ունեինք քաղաքական գնահատականի ռազմաքաղաքական դաշինքից, և այդ ակնկալիքը նույնպես չի բավարարվում, դրա համար որոշում է կայացվել չստորագրել: Մենք հույս ունենք, որ մեր գործընկերները ուշքի կգան և կհասկանան, որ ՀԱՊԿ-ի սահմանը նաև Հայաստանի սահմանն է: Այսօր ՀԱՊԿ տարածքում գտնվում են երրորդ երկրի զորքեր», - ընդգծեց Սիմոնյանը:Ինչո՞ւ ՀԱՊԿ-ն այդպես էլ չդատապարտեց Ադրբեջանի ագրեսիան կառույցի անդամ Հայաստանի նկատմամբ։ Ազգային ժողովի նախագահի համոզմամբ, պատճառն այն է, որ ՀԱՊԿ անդամ երկրները շատ ջերմ հարաբերություններ ունեն Ադրբեջանի հետ, բայց դա չի կարող ազդել միջպետական պայմանագրային պարտավորությունների վրա։ Այժմ, ըստ Սիմոնյանի, ՀԱՊԿ-ը ինքը պետք է ապացուցի իր գոյությունն ու աշխատունակ լինելը։ Ազգային ժողովի նախագահը շեշտում է՝ Հայաստանը, երբ անդամակցում էր այս կառույցին, դա անում էր Թուրքիայի և Ադրբեջանի հնարավոր ագրեսիայից պաշտպանվելու համար, և եթե այդ վտանգի պարագայում ՀԱՊԿ -ը չի գործում, ապա ինչի՞ համար է Հայաստանը շարունակում անդամակցել այդ կառույցին։ Ու չնայած աս իրավիճակին, իշխանություններն առայժմ ձեռնպահ են մնում կառույցը լքելու մասին ուղիղ հայտարարություն անել։«Ակնհայտ է, չէ՞, որ հայաստանյան իշխանությունները չեն համակերպվել, չեն համակերպվում ու չեն համակերպվելու այսօրվա անգործության հետ և հիմա որևիցե հայտարարություն անելը շատ կտրուկ կդիտվի», - նշեց Ալեն Սիմոնյանը:«Ազատության» դիտարկմանը՝ «այս պահին դեռ չենք հայտարարում, որ դուրս կգանք այդ կառույցից, եթե առաջիկայում այդպես էլ չլինի այդ քաղաքական գնահատականը», ԱԺ նախագահն արձագանքեց. - «Մենք երբևիցե չենք ասել, որ դուրս կգանք, մենք ասում ենք, որ ՀԱՊԿ-ն է դուրս եկել մեր տարածաշրջանից, իրենք են գնացել այստեղից, և մենք ուզում ենք, որ մեզ տեղեկացնեն, ասեն՝ իրենք այլևս այս տարածաշրջանում չկան, չեն գործում և ՀԱՊԿ-ն այստեղ այլևս սահման չունի»: Ալեն Սիմոնյանը շեշտում է՝ իրենց միակ հույսը ՀԱՊԿ-ը չէ, Հայաստանը փորձում է ինքնուրույն և՛ զենքի հարցը լուծել, և՛ սահմանների անվտանգությունն ապահովել։Մինչ իշխանությունը քննադատում է ՀԱՊԿ-ին անգործության համար, ընդդիմությունը հենց իշխանությանն ու մասնավորապես վարչապետին է մեղավոր համարում, որ ՀԱՊԿ-ը հրաժարվում է անգամ քաղաքական հայտարարություն անել:«Հայաստան» խմբակցությունից Ագնեսա Խամոյանի խոսքով՝ Փաշինյանին պետք է հարցնել, թե ինչպե՞ս ստացվեց, որ ՀԱՊԿ-ում այսօր Ադրբեջանն ավելի շատ դաշնակիցներ ունի, քան Հայաստանը, թե ինչո՞ւ ՀԱՊԿ-ում լինելով նախագահող, Փաշինյանը չկարողացավ Հայաստանի դեմ իրականացված ագրեսիան դատապարտող հայտարարություն ընդունել:«Կարող եմ վստահեցնել, որ եթե մեր քաղաքական ուժը լիներ, մեր դաշինքի առաջնորդ երկրորդ նախագահ Ռոբերտ Քոչարյանը լիներ, վստահաբար չէինք ունենա այն իրավիճակը, ինչ որ այսօր ունենք Նիկոլ Փաշինյան վարչապետի օրոք», - նշեց Խամոյանը:«Պատիվ ունեմ»-ից Հայկ Մամիջանյանն էլ հիշեցնում է 2016 թվականը, երբ Հայաստանը կրկին նախագահող երկիր էր ՀԱՊԿ-ում և Երևանում տեղի էր ունենում կառուցի գագաթնաժողովը: Այդ նիստին նախորդել էր ապրիլյան քառօրյա պատերազմը, որի վերաբերյալ, ըստ Մամիջանյանի, ՀԱՊԿ-ը հայանպաստ հայտարարություն ընդունեց:«Արդյունքում ժողովում ընդունվեց փաստաթուղթ, որին միացան ՀԱՊԿ բոլոր երկրները, ղեկավարները, ինչպես գիտեք, առնվազն Ռուսաստանի և Բելառուսի պարագայում նույն անձինք էին, և ընդունվեց մի փաստաթուղթ, որում հստակ նշվում էր ազգերի ինքնորոշման իրավունքը, որտեղ հստակ նշվում էր Վիեննայի և Սանկտ Պետերբուրգի պայմանավորվածությունների կարևորությունը և մի շարք այլ հայանպաստ կետեր: Ես խնդրում եմ, որպեսզի մեր քաղաքացիները հետևություն անեն՝ արդյոք խնդիրը որևէ միջազգային կառուցի մե՞ջ է, թե՞ այդ միջազգային կառույցում Հայաստանը ներկայացնելու, այսպես կոչված, պաշտոնյաների մեջ», - ընդգծեց Մամիջանյանը:Ընդդիմադիրների կարծում են, որ Նիկոլ Փաշինյանի կողմից ՀԱՊԿ-ի դեմ ուղղված մի շարք քայլեր անհետևանք չեն մնացել, դրանց թվում նշում են մարտի մեկի գործի շրջանակներում ՀԱՊԿ գլխավոր քարտուղար Յուրի Խաչատուրովի կալանավորումը, որը նրանք քաղաքական են համարում։  "
Քաղաքականություն,«Հայաստան» խմբակցության մի խումբ պատգամավորներ դեռ չեն վերադառնում խորհրդարան. միասնական դիրքորոշում չկա," Ընդդիմադիր «Հայաստան» խմբակցությունում միասնական դիրքորոշում չկա խորհրդարան վերադառնալու հարցում։ Թեև մոտ կես տարվա բոյկոտից հետո անցած շաբաթ մասնակցեցին նիստին, բայց պարզվում է, սա խմբակցության բոլոր պատգամավորների համաձայնությամբ չի եղել։«Վերածնվող Հայաստան» կուսակցության թևը չկար նիստին։ Կուսակցության ղեկավար Վահե Հակոբյանն ասաց՝ վերադարձի որոշում դեռ չունեն. - «Վերածնվող Հայաստանը առայժմ որոշում չի կայացրել վերադառնալու վերաբերյալ»։«Վերածնվող Հայաստանի» ներսում էլ խաղաղ չէ։ Պատգամավորներ Աննա Գրիգորյանն ու Արթուր Սարգսյանը հեռացել են կուսակցությունից և «Հայաստան» խմբակցության մյուս պատգամավորների հետ վերադարձել են խորհրդարան։«Վերածնվող Հայաստանի հիմնական կորիզը Սյունիքն է, և այսօր Սյունիքի թևը, կարելի է ասել, ընդհանրապես ներկայացված չէ Վերածնվող Հայաստան կուսակցությունում», - ասաց Աննա Գրիգորյանը։«Վերածնվող Հայաստան» կուսակցությունը հիմնադրվեց 2021-ի խորհրդարանական ընտրություններից երկու ամիս առաջ։ Երկրորդ նախագահ Ռոբերտ Քոչարյանի առաջնորդությամբ, Դաշնակցության հետ միասին դաշինք կազմեցին ու խորհրդարան հասան։ «Վերածնվող Հայաստանը» սյունիքյան ընդդիմադիր թևն է, որ պատերազմից հետո սկսեց ակտիվորեն պայքարել վարչապետ Փաշինյանի իշխանության դեմ։ Բացի պատգամավորներից, կուսակցությունը լքել է նաև Գորիսի քաղաքապետ Առուշ Առուշանյանը։«Մենք մեր գործունեությունը ուղղակի շարունակում ենք՝ չլինելով արդեմ մասը «Վերածնվող Հայաստան» կուսակցության», - նշեց Աննա Գրիգորյանը։

Իսկ ի՞նչն է պառակտման պատճառը, Փաշինյանի իշխանության դեմ համախմբված սյունեցիներին ի՞նչը բաժանեց։ Պատգամավոր Գրիգորյանը խուսափեց պատճառներից խոսել։ Շեշտեց, թե առանձնացած թևը կշարունակի ակտիվ գործել նույն գաղափարներով ու սկզբունքներով, թե խորհրդարանում, թե դրանից դուրս. - «Շատ ավելի ուրիշ հարցեր են, որոնց մասին, ինչպես արդեն ասացի, առանձնապես այս պահին խոսել ճիշտ չեմ համարում»։

Կուսակցական կարգապահությունն են խախտել։ Սա է պատճառը, որ մի խումբ անդամներ հեռացել են, պարզաբանեց քաղաքական ուժի ղեկավար Հակոբյանը. - «Ես և մեր կուսակցության գերակշիռ մասը այսօր համարում ա, որ բոլոր որոշումները էս դժվարին պայմաններում պետք է կայացվեն թիմային, այլ ոչ թե անհատական։ Դա խոսում ա կուսակցության ներքին կարգապահության մասին»։

Աննա Գրիգորյանը վստահեցրեց, որ «Հայաստան» խմբակցությունից դուրս չեն գա, մանդատները վայր չեն դնի, կշարունակեն աշխատել ինչպես նախկինում. - «Մենք շարունակում ենք լինել խմբակցության անդամներ, մենք պատգամավոր ենք ընտրվել «Հայաստան» դաշինք ֆորմատով և շարունակելու ենք մեր ակտիվ գործունեությունը»։Վերջին օրերին ակտիվ լուրեր են շրջանառվում, թե «Հայաստան» խմբակցությունում կան պատգամավորներ, որ մտադիր են մանդատները վայր դնել, և առաջիկայում հայտարարություններ կլինեն։ Արդյո՞ք Վահե Հակոբյանն ու կուսակիցներն էլ են այդ խմբում, որ դեռ չեն վերադառնում Ազգային ժողով։ Հակոբյանն ասաց՝ շատ հարցեր են քննարկում, նաը մանդատներինը. - «Որ մեկը բացառենք, ասենք՝ չէ, դնում ենք կամ չէ, չենք դնում, էդպես չի լինի ասել։ Մենք բոլոր տարբերակները քննարկում ենք»։

29 հոգանոց խմբակցությունում այս պահին չորսն են ներկայացնում «Վերածնվող Հայաստանը»՝ Վահե Հակոբյանը, Հռիփսիմե Ստամբուլյանը, Ելենա Կիրակոսյանը և Զեմֆիրա Միրզոևան։Անցած նիստին չի մասնակցել նաև Դաշնակցությունից Իշխան Սաղաթելյանը։ Ըստ մամուլի՝ վարչապետի հրաժարականը պահանջող Դիմադրության շարժման առաջնորդն էլ է երկմտում խորհրդարան վերադառնալու հարցում, մտադիր է մանդատը վայր դնել։ Սաղաթելյանը մեր զանգերին չպատասխանեց։ Իսկ խմբակցության ղեկավար Սեյրան Օհանյանը վստահեցրեց, թե առանձին պատգամավորների կողմից մանդատները վայր դնելու մասին այս պահին քննարկումներ չկան։  "
Քաղաքականություն,Արցախում քննարկումներ են նշանակվելիք նախարարների վերաբերյալ. պետնախարարի խորհրդական," Պաշտոնանկություններ Արցախի կառավարությունում. նախագահ Արայիկ Հարությունյանի հրամանագրով նախարարի պաշտոններից ազատվել են մոտ 20 օր առաջ պետնախարար նշանակված Ռուբեն Վարդանյանի վերահսկողության տակ գտնվող ոլորտների բոլոր պատասխանատուները՝ 11 նախարարություններից 9-ի ղեկավարները։Իրենց պաշտոնները պահպանել են միայն ներքին գործերի ու պաշտպանության նախարարները՝ Կարեն Սարգսյանն ու Կամո Վարդանյանը, նրանց ոլորտների համակարգումը նախագահին է վերապահված։Պաշտոններից ազատվել են առողջապահության, գյուղատնտեսության, կրթության, սոցապ ու տարածքային կառավարման նախարարները, նրանց ժամանակավորապես կփոխարինեն տեղակալները։ Պաշտոնանկ արված մյուս՝ արտաքին գործերի, արդարադատության, քաղաքաշինության ու ֆինանսների նախարարները նշանակվել են ժամանակավոր պաշտոնակատարներ:«Մենք պաշտոն ենք ստացել ոչ թե ղեկավարելու, այլ ապահովենք մեր ժողովրդի անվտանգությունը և զարգացումը: Եթե մենք դա չենք հասկանում, մենք իրար հետ ճանապարհ չենք գնալու», - այս հայտարարությունը Ռուբեն Վարդանյանը մի քանի օր առաջ էր արել: Այսօրվա պաշտոնանկություններից առաջ էլ Արցախի պետնախարարը ազատվող նախարարներին, ըստ հաղորդագրության, ասել է, թե ճգնաժամային իրավիճակում կառավարման նոր մոտեցումներ են պետք։«Կաբինետն ամբողջությամբ, բացի ուժայիններից, կփոխվի»,- «Ազատության» հետ զրույցում այսօր հայտարարեց նորանշանակ պետնախարար Ռուբեն Վարդանյանի խորհրդական, Նիկոլ Փաշինյանի կաբինետում մի կարճ շրջան սոցապնախարար աշխատած Մեսրոպ Առաքելյանը։Նրա խոսքով՝ այս պահին ներքին գործերի ու պաշտպանության նախարարներին փոխելու քննարկում չկա. «Այն նախարարները, որոնք ազատվել են աշխատանքից, բոլորի գծով նոր նշանակումներ լինելու են, մինչ այդ շարունակելու են կատարել իրենց պարտականությունները: Այս պահին այն մարտահրավերները, որ կան Արցախի առջև, այլ թիմով է պատկերացնում պետնախարարը, իր դիրքորոշումը այս հարցի վերաբերյալ և նաև նոր նախարարների վերաբերյալ նշանակումները առաջիկայում կլինեն իր կողմից»:Պաշտոնյան չբացառեց, որ նախարարի պաշտոնններ կարող են ստանալ ոչ միայն արցախցիներ, նաև սփյուռքահայեր ու հայաստանցիներ։ Իր նշանակումը գերատեսչություններից մեկի ղեկավար բացառեց։ Թե ովքեր կլինեն նոր նախարարները, Առաքելյանը անուններ չտվեց, պնդում է՝ դեռ քննարկումներ են ընթանում։ Արցախի պետնախարարի խորհրդականը չհստակեցրեց, թե նոր նշանակումները ինչ ժամկետներում կլինեն. «Այս պահին որևիցե առանձին որոշում չի կայացվել»:Ռուբեն Վարդանյանն էլ ավելի ուշ տեղեկացրեց, որ արդեն սկսել է քննարկումները նոր նախարարների նշանակման հարցով:Թե ով կփոխարինի արտգործնախարար Դավիթ Բաբայանին, ասում է՝ տեղյակ չէ՝ ում հետ են բանակցությունները։ Մամուլում այսօր տեղեկություններ հայտնվեցին, թե երկրորդ նախագահ Ռոբերտ Քոչարյանի նախագահության շրջանում արտգործնախարար աշխատած Վարդան Օսկանյանը կնշանակվի Արցախի արտաքին գերատեսչության ղեկավար։ Առաքելյանը բամբասանք որակեց լուրերը։ Այլ թեկնածուների անուններ էլ են շրջանառվում, մասնավորապես՝ պատերազմից հետո Հայաստանի արտգործնախարար նշանակված, հրաժարականից հետո Նիկոլ Փաշինյանի ընդդիմախոս դարձած Արա Այվազյանինը։Ռուսաստանի քաղաքացիությունից հրաժարված միլիարդատեր Ռուբեն Վարդանյանին նշանակելով պետնախարար՝ նախագահ Արայիկ Հարությունյանը նրան նախորդից ավելի լայն լիազորություններ տվեց՝ դրանց թվում արտաքին գործերի նախարարի աշխատանքի համակարգումը։«Ազատություն». - Առաջարկ չի՞ եղել Վարդան Օսկանյանին:Մեսրոպ Առաքելյան. - Չէ:«Ազատություն». - Իսկ Արա Այվազյանի՞ն: Ասում են, որ բանակցություններ կան:Մեսրոպ Առաքելյան. - Չենք մեկնաբանում որևէ բան: Երբ լինի, կասենք:Ինքը՝ Դավիթ Բաբայանը, կառավարությունում փոփոխությունները բնական է համարում. «Ես երբևիցե տաբուրետկաների և աթոռների համար չեմ պայքարել, չեմ պայքարելու առավել ևս, որովհետև անբարոյական եմ սա համարում հատկապես հիմա: Ես իմ հայրենիքին ծառայելու եմ անկախ ամեն ինչից՝ որտեղ եմ լինելու»:Ռուբեն Վարդանյանի կառավարությունից արցախցիները ակնկալում են նախ՝ անվտանգային, ապա՝ սոցիալական խնդիրների լուծում. «Խաղաղություն եմ ուզում», - ասում է նրանցից մեկը, մյուսը՝ հավելում. «Եկել է, հարց չկա, թող ղեկավարեն... Ղարաբաղը պիտի ոտքի կանգնի, Ղարաբաղը ոնց էլ լինի, պիտի լինի»:«Արցախում էնպիսի կարգավիճակ ա, սաղ անտուն, սաղ Հադրութը, Շուշին լցված ստեղ, սաղ միանգամից ուզում են՝ բնակարան լինի, ուզում են՝ ամեն ինչ լավ լինի: Ռուբեն Վարդանյանը հո մենակ չի կարա մի ամսում էսքանը լուծի: Դա ժամանակի հարց է: Բոլոր դեպքերում լավ ակնկալիքներ ունենք», - ասաց մեկ այլ արցախցի:Արցախցի պաշտոնյաները հայտարարում են՝ չնայած Ադրբեջանից հնչող պահանջներին, Պաշտպանության բանակից հրաժարվելու ծրագրեր չունեն։  "
Քաղաքականություն,Խորհրդարանական ընդդիմությունն Արցախի վերաբերյալ նախագիծ է դրել շրջանառության մեջ," Խորհրդարանական ընդդիմությունը շրջանառության մեջ է դրել մի նախագիծ, որով Ազգային ժողովը պետք է հայտարարի, որ Արցախը չի կարող լինել Ադրբեջանի կազմում, արցախահայերի իրավունքների և անվտանգության ապահովման կարևոր գործոն համարելով ազգերի ինքնորոշման իրավունքի իրացումը՝ առանց սահմանափակումների։Ընդդիմադիր «Հայաստան» և «Պատիվ ունեմ» խմբակցությունները ծավալուն հայտարարության նախագիծը մշակել են ի պատասխան Ադրբեջանի խորհրդարանի այս ամիս արված հայտարարության՝ նշելով, որ Միլի Մեջլիսն արդարացրել է 44-օրյա պատերազմի ռազմական հանցագործությունները և հանդես եկել Հայաստանի ու Արցախի դեմ նոր սպառնալիքներով։«Հայաստան» խմբակցության պատգամավոր Արծվիկ Մինասյանն «Ազատության» հետ զրույցում նշեց, որ իրենց հայտարարության նախագիծը որևէ ներքաղաքական հարցադրում չի պարունակում, հետևաբար իշխող մեծամասնությունը իրենց հայտարարությանը անվերապահորեն պետք է միանա։«Հակառակ դեպքում ևս մեկ անգամ մենք պետք է փաստենք, որ մենք գործ ունենք մի իշխանության հետ, որը պատրաստ չի սեփական երկրի, սեփական ժողովրդի նվազագույն իրավունքները պաշտպանել», - ասաց Մինասյանը:Արդյոք իշխող «Քաղաքացիական պայմանագրի» հետ նախապես քննարկե՞լ են հայտարարության տեքստը, մասնավորապես, Արցախին վերաբերող կետը։ Արծվիկ Մինասյանն ասաց, թե Նիկոլ Փաշինյանի իշխանությունը 2018-ից հետո բազմիցս իր հայտարարություններով ամրագրել է Արցախի ինքնորոշման փաստը, հետևաբար հարցը նախապես քննարկելու իմաստ չեն տեսել։«Մենք նախապես իրենց հետ չենք քննարկել, որովհետև ենթադրում ենք, որ սա այն հարցը չէ, որ պետք է նստել նախապես քննարկել, առավել ևս երբ որ խոսում ենք այն հիմնարար փաստաթղթերի մասին, որոնք ամրագրված են նույնիսկ ԵԱՀԿ Մինսկի համանախագահության շրջանակում արդեն իսկ հայտարարված մոտեցումներին համապատասխան, երբ որ ազգերի ինքնորոշման իրավունքը ճանաչվել ու պաշտպանվում է: Հիմա մեր խնդիրը, որ Հայաստանն անպայման պետք է այս հիմնարար իրավունքը, սկզբունքը առաջ մղի: Եթե իշխանությունը փորձի խուսափել, ես կարծում եմ, մեր քաղաքացիները, մեր ժողովուրդը պետք է գնահատական տա արդեն: Թեև որպես ընդդիմություն մենք գնահատում ենք իրենց արարքները՝ առերևույթ պետական դավաճանության շրջանակներում, բայց նաև մեր ժողովուրդը պետք է արդեն գնահատական տա, թե ում հետ գործ ունի», - նշեց ընդդիմադիր պատգամավորը:Բացառելով Արցախի գոյությունը Ադրբեջանի կազմում, ընդդիմադիր «Հայաստան» և «Պատիվ ունեմ» խմբակցությունները հայտարարության նախագծում նաև շեշտում են, որ Ադրբեջանը պետք է իր զինված ուժերը վերադարձնի մինչև 2021 թվականի մայիսի 12-ը զբաղեցրած բնագծերը, վերադարձնի հայ ռազմագերիներին և զոհված զինծառայողների ու քաղաքացիական անձանց մարմինները։ Անդրադարձ է կատարվում նաև Ադրբեջանի հետ խաղաղության հաստատմանը, շեշտելով, որ այն չպետք է լինի ուժի կամ ուժի սպառնալիքի կիրառման պայմաններում։ Ընդդիմադիրները նաև անընդունելի են համարում Հայաստանի ինքնիշխան տարածքով միջանցք տրամադրելու մասին Ադրբեջանի պահանջը։«Չի կարող խաղաղության պայմանագիր, բնականաբար, լինել այսպիսի պայմաններում, երբ ամեն օր Ադրբեջանը կրակում է հայկական բնակավայրերի վրա, քաղաքացիական անձանց վրա, անընդհատ ներխուժման փորձեր է կատարում և անընդհատ ոչնչացման քաղաքականություն է տանում, ուղղակի խաղաղության պայմանագիր.... այսպիսի պայմաններում խոսել դրա մասին առհասարակ կամ փորձել քննարկել, պարզապես աբսուրդ է, չի կարող, օկուպացված պայմաններում ի՞նչ խաղաղություն», - ասաց Մինասյանը:Շրջանառության մեջ դրված հայտարարության նախագիծը խորհրդարանում ընդունելու համար, ընդդիմադիր ուժերը մտադիր են հաջորդ շաբաթ, հավանաբար, դեկտեմբերի 2 -ին, արտահերթ նիստ հրավիրել։ Ընդդիմությունը հույս ունի, որ իշխանական մեծամասնությունը կներկայանա նիստին և կողմ կքվեարկի։Վարչապետ Փաշինյանն անցած շաբաթ խորհրդարանում հայտարարեց, թե Արցախի հարցը անորոշ ժամանակով հետաձգելու հարցում իշխանությունների դիրքորոշումը նույնական է ընդդիմության և Արցախից հնչող դիրքորոշման հետ և որ Հայաստանը շատ ավելի վաղ է համաձայնություն տվել ռուսական այդ առաջարկին։ Արծվիկ Մինասյանն ասում է՝ իրենց ներկայացրած հայտարարությունը լավ առիթ է, որ Փաշինյանը ցույց տա իր համաձայնությունը ընդդիմության դիրքորոշման հետ։«Այսօրվա մեր դիրքորոշումն այն է, ինչ մեզնից պահանջում էր ընդդիմությունը չիմանալով, որ մենք այդ դիրքորոշումը վաղուց ենք որդեգրել», - հայտարարել է վարչապետը:«Սա լավ առիթ է, որպեսզի իրենք հայտնեն այդ դիրքորոշման համաձայնությունը, հրաշք առիթ է, հենց սա այն դիրքորոշումն է, որը ընդդիմությունը առաջ է տանում և արդեն տևական ժամանակ է առանց իրար վիրավորելու, առանց իրար գլուխ կոտրելու մենք առաջարկում ենք, եթե իրենք համաձայն են, խնդրեմ, թող միանան և Ազգային ժողովն ընդունի այս հայտարարությունը», - ընդգծեց Մինասյանը:Առայժմ պարզ չէ, արդյոք իշխող մեծամասնությունը կներկայանա արտահերթ նիստին, թե հերթական անգամ կտապալի այն։ «Քաղաքացիական պայմանագիր» խմբակցությունից դեռ չեն արձագանքում ընդդիմության հայտարարության նախագծին՝ պատճառաբանելով, թե դեռ չեն ծանոթացել փաստաթղթի բովանդակությանը։  "
Քաղաքականություն,Բողոքի ակցիաներ Երևանում՝ ՀԱՊԿ-ից դուրս գալու կոչերով," ՀԱՊԿ գագաթաժողովին զուգահեռ այսօր Երևանում մի քանի բողոքի ակցիա ընթացավ։ Ռազմական դաշինքից դուրս գալու կոչով փողոց էին դուրս եկել քաղհասարակության ներկայացուցիչները, արտախորհրդարանական ընդդիմադիր մի քանի քաղաքական ուժեր ու քաղաքացիներ։Բողոքի ակցիաներից մեկը Ազատության հրապարակում էր։ Քաղհասարակությունը իշխանություններից պահանջում է րոպե առաջ դադարեցնել անդամակցությունը ՀԱՊԿ-ին, շեշտում են՝ ադրբեջանական զինուժի ներխուժումից ու այդ կառույցի անգործությունից հետո Հայաստանն անհապաղ պետք է սկսեր այդ գործընթացը։«Մենք ստացանք ոչ թե անվտանգություն, մենք ստացանք Ադրբեջանին քաղաքական աջակցություն, ստացանք այն, որ, ըստ էության, դե ֆակտո առնվազն Ռուսաստանը և Բելառուսը քաղաքականապես աջակցեցին Ադրբեջանին: ՀԱՊԿ անդամ մյուս երկրներն առանձնապես ուղղակի ոչինչ չարեցին, ինչն, իհարկե, ավելի լավ է, քան Ադրբեջանին աջակցելը: Այդ օրվանից սկսած, ես կարծում եմ, որ մենք պետք է դուրս գայինք այդ կազմակերպությունից», - նշեց Իոաննիսյանը:Պաշտոնական Երևանը ռազմական օգնության համար դիմել էր ՀԱՊԿ-ին, բայց ռազմական դաշինքը օգնության փոխարեն իրավիճակը գնահատելու նպատակով առաքելություն ուղարկեց Հայաստան. օգնության հարցն արդեն ավելի քան երկու ամիս է՝ քննարկվում է: Երևանը նաև անվտանգային կառույցից հստակ քաղաքական գնահատականն է ակնկալում։ ՀԱՊԿ-ի անգործությունից հետո քաղհասարակությունն անընդունելի է համարում, որ նույն այդ կառույցի անդամ պետությունների առաջնորդները ընդունելության են արժանանում Երևանում։«Պուտինը, Լուկաշենկոն և մյուսներն այս երկրում ոտք չպետք է դնեին: Իրենք, մեղմ ասած, արժանի չէին, որ Հայաստանի Հանրապետության պաշտոնյաները իրենց օդակայանում դիմավորեն՝ պատվոպահակախմբերով և ուղեկցվեն միջոցառման», - հայտարարեց Դանիել Իոաննիսյանը:«Գնացեք ուրիշ տեղ հանդիպեք՝ մեր սահմանները վտանգավոր են, ամեն տեղ կարող է ռմբակոծեն: Ես մինչև հիմա կարծում եմ, որ վարչապետը մտածում է, թե կարելի է ՀԱՊԿ-ը աշխատեցնել, այն էլ Հայաստանի օգտին, լավ այդքան միամիտ լինո՞ւմ են», - ասաց «Ասպարեզ» լրագրողական կազմակերպության նախագահ Լևոն Բարսեղյանը:Հավաքական անվտանգության պայմանագրի կազմակերպությունն ու Ռուսաստանը ոչ թե գործընկեր են, այլ թշնամի, համոզված են հավաքի կազմակերպիչները։ Նրանք հիշեցրեցին Իլհամ Ալիևի հայտարարությունը, թե Ադրբեջանը ՀԱՊԿ-ում ավելի շատ բարեկամներ ունի, քան Հայաստանը։«Ալիևը գլուխը պատին է տվել, Ալիևը սխալվում է, իսկ սխալը հետևյալն է՝ Հայաստանն ընդհանրապես որևէ բարեկամ չունի և չի կարող ունենալ ՀԱՊԿ-ում: Այսինքն՝ ոչ թե ավելի շատ կամ ավելի քիչ, այլ՝ զրո, առանց փայտիկի», - ընդգծեց քաղաքագետ Ռուբեն Մեհրաբյանը:«Ինքնիշխան Հայաստան» Կուսակցության նախագահ Դավիթ Սանասարյանն էլ ընդգծեց. - «ՀԱՊԿ-ը երբեք չի եղել Հայաստանի դաշնակից տարածք, ՀԱՊԿ-ի անդամ լինելով Հայաստանը պակասեցրել է իր հնարավորությունները, զիջել է իր անվտանգությունը, և զիջել է այն հնարավորությունը, որի արդյունքում մենք կարող ենք ունենալ ուժեղ բանակ, սպառազինված բանակ և զարգացած ժողովրդավար դաշնակիցներ»:«Բոլորին արդեն պարզ է, որ առանց ռուսաստանի հետ և նմանատիպ կազմակերպությունների, ինչպիսին է ՀԱՊԿ-ն, հետո կհա ԵԱՏՄ-ի հերթը, մենք շատ ավելի կայուն կլինեն և կկարողանանք սեղմել օդում մնացած ձեռքերը տարբեր կողմերից, որ գալիս են դեպի Հայաստան», - նշեց քաղաքագետ Արմեն Հովհաննիսյանը:Հավաքի մասնակիցները պատրաստվում են դիմել Ազգային ժողովին ՀԱՊԿ-ից դուրս գալու վերաբերյալ հանրային լսումներ կազմակերպելու պահանջով։ Ռազմական դաշինքից դուրս գալու պահանջով այսօր նաև Ազգային ժողովրդավարական բևեռն (ԱԺԲ) էր բողոքի ակցիա անցկացնում Գարեգին Նժդեհի արձանի մոտ։ Բևեռի ներկայացուցիչները ևս ռազմական դաշինքը թշնամական կառույց են որակում, անհրաժեշտություն համարում՝ այլ արևմտյան անվտանգային կառույցի անդամակցությունը։«ՀԱՊԿ-ի վերջին օրերն են, վերջին այցելությունն է, այո, եթե եկել է կամ գալու է Պուտինը: Այլևս վերջ, Հայաստանը փակվելու է այդ երկրի համար, մենք որևիցե գործ չունենք մարդասպան, տեռորիստ երկրների հետ», - հայտարարեց ԱԺԲ-ի անդամ Գարեգին Չուգասզյանը:Ազատության հրապարակում նաև մի խումբ ուկրաինացիներ ու ռուսներ կային, այսօրվա երկու հանրահավաքներն էլ խաղաղ անցան, տեղից ոչ ոք բերման չենթարկվեց, բայց Ազատության հրապարակ ուղևորվելու ճանապարհին՝ Պարոնյան փողոցից բերման էին ենթարկվել Հայաստանի եվրոպական կուսակցության նախագահ Տիգրան Խզմալյանն ու նրա 3 կուսակիցները։ Խզմալյանն «Ազատությանը» հայտնեց, որ ոստիկանները տեսնելով իրենց պաստառները՝ բերման ենթարկեցին իրենց։ Նրանք երեք ժամ անց ազատ են արձակվել։   "
Քաղաքականություն,ՀԱՊԿ անդամ պետությունների ղեկավարներն այսօր Երևանում կքննարկեն Հայաստանին համատեղ օժանդակություն ցուցաբերելու հարցը ," Հավաքական անվտանգության պայմանագրի կազմակերպության (ՀԱՊԿ) անդամ պետությունների ղեկավարներն այսօր Երևանում քննարկելու են Հայաստանին համատեղ օժանդակություն ցուցաբերելու հարցը։Ռազմական դաշինքի գագաթաժողովին մասնակցելու համար Երևան է ժամանում նաև Ռուսաստանի Դաշնության նախագահը։ 44-օրյա պատերազմից հետո սա Վլադիմիր Պուտինի առաջին այցն է Հայաստան։Երևանյան գագաթաժողովին զուգահեռ մայրաքաղաքում սպասվում են բողոքի ակցիաներ ընդդեմ ռազմական դաշինքի։ Քաղհասարակությունը Հայաստանի իշխանություններին կոչ է անում դուրս գալ ՀԱՊԿ-ից։ Հավաքի կազմակերպիչներից, Իրազեկ քաղաքացիների միավորում կազմակերպության ծրագրերի համակարգող Դանիել Իոաննիսյանի կարծիքով՝ Երևանն այդ քայլին պետք է գնար դեռ երկու ամիս առաջ, երբ ադրբեջանական զինուժը ներխուժեց Հայաստանի ինքնիշխան տարածք ու ռազմական դաշինքը փաստացի մատնվեց անգործության։«Պարզվեց, որ Ռուսաստանը և ՀԱՊԿ անդամ մյուս երկրները ոչ միայն մեզ դաշնակից չեն, այլ նաև Ադրբեջանին քաղաքական աջակցություն են ցույց տալիս, և դրանից հետո, հաջորդ իսկ օրը Հայաստանը պետք է դուրս գար ՀԱՊԿ-ից և փորձեր արդեն այլ ռազմաքաղաքական դաշնակիցներ ճարել», - ասաց Իոաննիսյանը։Պաշտոնական Երևանը ռազմական օգնության համար դիմել էր Ռուսաստանին, ՀԱՊԿ-ին և ՄԱԿ-ի Անվտանգության խորհրդին: ՀԱՊԿ-ը իրավիճակը գնահատելու նպատակով առաքելություն ուղարկեց Հայաստան, օգնության հարցն արդեն ավելի քան երկու ամիս է՝ քննարկվում է: Երևանը նաև դաշինքի հստակ քաղաքական գնահատականն է ակնկալում։ Քաղաքագիտական շրջանականերում, սակայն, սա քիչ հավանական են համարում։ Իսկ Երևանը մեկ անգամ չէ ու ամենաբարձր մակարդակով է դժգոհել ռազմական դաշինքի փաստացի անգործությունից։Քաղաքացիները ևս պետք է արտահայտեն իրենց մոտեցումը ՀԱՊԿ-ին Հայաստանի անդամակացության վերաբերյալ, ասում է, Իրազեկ քաղաքացիների միավորում կազմակերպության ծրագրերի համակարգողը։ Ըստ նրա՝ դա արժանապատվության հարց է։«Ոչ միայն պետք է դուրս գայինք ՀԱՊԿ-ից, մենք որևիցե պարագայում չպետք է թույլ տայինք, որ ՀԱՊԿ անդամ պետությունների ղեկավարները տենց շուքով գան Երևան, իրենց պաշտոնապես դիմավորենք՝ պատվո պահակախմբերով, օրկեստրներով։ Սա թշնամուն աջակցող կառույց է», - ասաց Դանիել Իոաննիսյանը։Երեկ երեկոյան էլ Պուտինի այցի դեմ Ազգային ժողովրդավարական բևեռն էր բողոքի ակցիա կազմակերպել։ Այն ընթացավ ՀԱՊԿ-ից դուրս գալու կոչերով։Նոյեմբերի 23-ին կայանալիք նիստում Հայաստանի, Ռուսաստանի, Բելառուսի, Տաջիկստանի, Ղազախստանի ու Ղրղըզստանի առաջնորդները քննարկելու են նաև միջազգային և տարածաշրջանային անվտանգության հրատապ հիմնախնդիրները: Սպասվում է, որ գագաթնաժողովը նաև Հռչակագիր կընդունի: Դաշինքի նախագահությունը Հայաստանից կանցնի Բելառուսին։ Այս կապակցությամբ նախագահ Ալեքսանդր Լուկաշենկոն կխոսի դաշինքի առաջնահերթ խնդիրների մասին, որոնք օրակարգում կլինեն Բելառուսի նախագահության շրջանում:Երևանում ռազմական դաշինքի գագաթնաժողովի շրջանակում սպասվում է նաև Ռուսաստանի նախագահ Վլադիմիր Պուտինի հանդիպումը վարչապետ Փաշինյանի հետ: Այս մասին Կրեմլն էր հայտնել՝ առանց մանրամասնելու, թե երկու երկրների առաջնորդներն ինչ հարցեր են քննարկելու։  "
Քաղաքականություն,Մաճկալաշենից ու Սարուշենից ահազանգում են՝ ադրբեջանցիներն աշնանացանն են խոչընդոտում," Ադրբեջանական զինուժը հրաձգային զինատեսակներից մի քանի ուղղություններով կրակել է Պաշպանության բանակի դիրքերի, ինչպես նաև Մարտունու շրջանի Մաճկալաշենի մերձակայքում գյուղատնտեսական աշխատանքներ կատարող տրակտորի ուղղությամբ։ Դեպքը, ըստ Արցախի պաշտպանական գերատեսչության, տեղի է ունեցել երեկ։ Պաշտոնական հաղորդագրության համաձայն՝ հայկական կողմը կորուստներ չունի։Հրադադարի խախտման մասին հաղորդումները վերջին շրջանում պարբերական են դարձել։Մաճկալաշենի ղեկավար Լեռնիկ Ավանեսյանը փոխանցում է. - «Տրակտորներն աշխատելիս են եղել, էդ ուղղությամբ է եղել, թիրախավորած չեն եղել, ուղղակի մի քանի օր է, անկապ կրակում են։ Աշնանացան աշխատանքները կատարելիս կրակել են, ուզում են խանգարեն», - ասաց Ավանեսյանը։Դաշտերը, որոնց ուղղությամբ կրակել են ադրբեջանցիները, պատկանում են Սարուշեն գյուղին։ Համայնքի ղեկավար Կարեն Գասպարյանի խոսքով՝ իրենց համագյուղացին չի տուժել, բայց հիմա ապահովության համար այդ տարածքում գյուղացիները զգուշանում են աշխատել, մյուս հատվածներում աշնանացանը շարունակվում է։«Էդ կողմում հիմա դադարեցրել ենք, բայց մյուս կողմում աշխատում են», - ասաց Գասպարյանը։Ըստ Սարուշեն համայնքի ղեկավարի՝ դաշտերից ադրբեջանցիների դիրքերը շատ հեռու չեն՝ ուղիղ գծով 800 մետրից 1 կմ։ Գասպարյանն ասում է՝ ադրբեջանցիներն ակտիվացել էին նաև անցած տարի, կրկին աշնանացանի ժամանակ. - «Ամեն տեղ է տենց, տենց չի որ մենակ ստեղ է։ Ամեն ուղղությամբ էլ աշնանացանը կատարելու ժամանակ չեն թողնում, խանգարում են»։Արցախի ներքին գործերի նախարարությունից հայտնում են, որ ոստիկանության Մարտունու շրջանային բաժինը երեկ տեղի ունեցած միջադեպի վերաբերյալ փաստերը հավաքագրել ու փոխանցել է խաղաղապահ զորակազմին:Անցած շաբաթվերջին էլ ադրբեջանական կողմ կրակել էր Հացի գյուղի դաշտում աշխատող քաղաքացու ուղղությամբ, կրկին տրակտորն էր վնասվել, գյուղաշխատանքները դադարեցվել էին։44-օրյա պատերազմին հաջորդող 2 տարիների ընթացքում բազմաթիվ են հրադարդարի խախտման դեպքերը, հայտարարում է Արցախի մարդու իրավունքերի պաշտպանը։ Գեղամ Ստեփանյանը համոզված է, որ վերջին օրերին տեղի ունեցող խախտումներն էլ ոչ թե հատուկենտ դեպքեր, այլ համակարգված քաղաքականության հետևանք են։ Այս կերպ, ըստ օմբուդսմանի, ադրբեջանական կողմը մի քանի հարց է փորձում լուծել. - «Նախ վախեցնել մարդկանց՜ այդ շփման գծի մերձակա տարածքներում բնակվող քաղաքացիական բնակչությանըՄ և երկրորդ՝ զրկել այդ մարդկանց եկամուտի հիմնական աղբյուրից, որը և գյուղատնտեսությունն է կազմում։ Եվ դրանով հուսալքության և անտանելի իրավիճակի մեջ հայտնված մարդը պարզ է, որ կթողնի ու կհեռանա այդ համայնքներից։ Սա են ադրբեջանական քաղաքականության հիմնական նպատակները»։Մինչդեռ Բաքուն իր հերթին օրեր շարունակ հայկական կողմերին է մեղադրում հրադադարի ռեժիմի խախտման համար։ Այսօր նման հաղորդագրություն Ադրբեջանի ռազմական գերատեսչությունը երկու անգամ տարածեց՝ մեղադրելով և"" Հայաստանին, և"" Արցախին։ Վերջին տեղեկագրում նշում են նաև, որ պատասխան միջոցներ են ձեռնարկել։ Երևանից ու Ստեփանակերտից դա ապատեղեկատվություն են որակում։  "
Քաղաքականություն,"Ադրբեջանը ցանկանում է բանակցել ԼՂ հայության հետ ոչ թե սուբյեկտայնության, այլ օբյեկտայնության տեսանկյունից․ Քոչինյան"," Ադրբեջանը ցանկանում է բանակցել Լեռնային Ղարաբաղի հայության հետ ոչ թե սուբյեկտայնության տեսանկյունից, այլ օբյեկտայնության տեսանկյունից, «Ազատության» հետ զրույցում նման կարծիք հայտնեց քաղաքական վերլուծաբան Արեգ Քոչինյանը՝ պարզաբանելով՝ ըստ Ալիևի, դրանք մի խումբ Ադրբեջանի քաղաքացիներ են, ում հետ ինքը պետք է հիերարխիկ խոսակցություն ունենա, որտեղ ինքը ղեկավարն է, նրանք ենթականերն են։Իսկ Լեռնային Ղարաբաղում, ըստ Քոչինյանի, պատկերացնում են բանակցություններ հավասարազոր սեղանի շուրջ նստած կողմերի միջև։«Գլոբալ խնդիրն, ըստ էության, անձերից անդին այ սրանում է», - ասաց քաղաքական վերլուծաբանը։Այն, որ Արցախի հարց Ադրբեջանի համար ներքաղաքական հարց է, խոսքերից դեպի գործողություններ վերածելու ճանապարհին Ալիևի համար հիմնականում երկու խոչընդոտ կա՝ Հայաստանի Հանրապետությունը և տեղում բացազատված ռուսական խաղաղարար կոնտինգենտը, ասաց Քոչինյանը։«Մենք տեսնում ենք, որ Ալիևը փորձում է երկուսին էլ հարվածել․ Հայաստանին հարվածներ է հասցնում և՛ հայ-ադրբեջանական սահմանի երկայնքով՝ բիրտ ուժի կիրառմամբ, և՛ դիվանագիտական դաշտում, պահանջում է Հայաստանին չխառնվել Ադրբեջան-Արցախ հարաբերություններին և էդ մարդկանց կարգավիճակի հարցին, փոխարենը Ռուսաստանին էլ անընդհատ հիշեցնում է կոնտինգենտի տեղակայման ժամկետի լրանալուց հետո նրա դուրս գալու անհրաժեշտությունը և իր տեսլականը, որ դրանով պետք է ավարտվի, անընդհատ նշում է՝ «ժամանակավոր տեղակայման գոտի», և, փաստորեն, նաև չի ընդունում ռուսական ազդեցության գոտու ներսում գտնվող գործչի կերպարը որպես հիմնական բանակցող Արցախից»։Ադրբեջանի նախագահը հայտարարել է, որ չի պատրաստվում «Ղարաբաղի հայերի ճակատագիրը քննարկել» Հայաստանի իշխանությունների, ինչպես նաև արտաքին խաղացողների ու նրանց ներկայացուցիչների հետ՝ կոնկրետ մատնանշելով Ռուսաստանից Ղարաբաղ վերադարձած Ռուբեն Վարդանյանին:«Պատրաստ ենք խոսել Ղարաբաղում ապրող հայերի հետ, «բայց ոչ Մոսկվայի կողմից ուղարկված [Ռուբեն] Վարդանյանի նմանների, որի գրպանում ռուս ժողովրդից գողացված միլիարդներն են։ Նրան Մոսկվայից ուղարկել են հստակ օրակարգով», - ասել էր Ալիևը՝ շարունակելով․ - «Եթե որոշ երկրներից, չլինեն արտաքին միջամտություն ու Ղարաբաղի հայերի հետ մեր կապերին խոչընդոտելու փորձեր, գործընթացը շատ ավելի լավ կզարգանա»։Արձագանքելով Ադրբեջանի նախագահին՝ Վարդանյանը ողջունել է Արցախի հետ ուղիղ երկխոսություն սկսելու նրա ցանկությունը՝ շեշտելով՝ Արցախն այս գործընթացում պետք է սուբյեկտային լինի։Ստեփանակերտը նաև հայտարարել է, որ համաձայն չէ Ղարաբաղում ապրող հայերի հետ ուղիղ խոսելու Բաքվի առաջարկին։ Փոխարենը՝ Լեռնային Ղարաբաղն առաջարկում է օգտվել թեկուզ փաստացի արդեն երկու տարի չգործող Մինսկի խմբի ձևաչափից։  "
Քաղաքականություն,"Նոյեմբերի 23-ին Երևանում կանցկացվի ՀԱՊԿ նիստը, կմասնակցի նաև Ռուսաստանի նախագահը"," Հաջորդ չորեքշաբթի Հայաստանում կանցկացվի Հավաքական անվտանգության պայմանագրի կազմակերպության (ՀԱՊԿ) նիստը, որին մասնակցելու են բոլոր անդամ երկրների ղեկավարները, այդ թվում՝ Ռուսաստանի նախագահ Վլադիմիր Պուտինը։ Հայտնի է նիստի օրակարգը. կքննարկվի Հայաստանին համատեղ օժանդակության ցուցաբերման հարցը։Հայ-ադրբեջանական սահմանին սեպտեմբերյան արյունալի մարտերից հետո պաշտոնական Երևանը ռազմական օգնության համար դիմել էր Ռուսաստանին, ՀԱՊԿ-ին և ՄԱԿ-ի Անվտանգության խորհրդին: ՀԱՊԿ-ը իրավիճակը գնահատելու նպատակով առաքելություն ուղարկեց Հայաստան, օգնության հարցը դեռևս քննարկվում է: Երևանից նաև քաղաքական գնահատական են ակնկալում։ Այս ընթացքում Երևանից ամենաբարձր մակարդակով չեն թաքցրել դժգոհությունը ռազմական դաշինքի փաստացի անգործությունից։.«Որովհետև թվում է, թե հակառակը պետք է լիներ, ՀԱՊԿ-ը պետք է պաշտպաներ հստակ, և մենք մյուս գործընկերների հետ պետք է աշխատեինք դիրքորոշում կառուցելու համար, բայց հիմա ուղիղ հակառակը ունենք. հիմա չենք ուզում ՀԱՊԿ - Ադրբեջան պատերազմ հրահրել։ Ո՛չ։ Հայաստանի Հանրապետության քաղաքացիների վերաբերմունքը ՀԱՊԿ-ի նկատմամբ և մեր հարաբերությունների ապագայի նկատմամբ ձևավորվելու է հենց այս հարցի հետ կապված», - ասել է վարչապետ Նիկոլ Փաշինյանը։Այս շաբաթ ԱԺ-կառավարություն հարցուպատասխանի ընթացքում վարչապետ Փաշինյանը հույս հայտնեց, որ նոյեմբերի 23-ին ՀԱՊԿ-ի երևանյան գագաթնաժողովին ռազմական դաշինքը հստակ կաջակցի Հայաստանի այն դիրքորոշմանը, որ Ադրբեջանի զինված ուժերը պետք է դուրս գան Հայաստանի օկուպացված տարածքներից և զբաղեցնեն 2021 թվականի մայիսի դրությամբ ունեցած դիրքերը։ Միջազգային հանրության կողմից այդ աջակցությունը կա, վստահեցրեց վարչապետը։Հոկտեմբերի վերջին անցկացված ՀԱՊԿ հեռավար նիստում Հայաստանի վարչապետի բարձրացրած հարցերին բավականին կոշտ էր արձագանքել Բելառուսի նախագահը, հորդորելով՝ Ալիևի հետ հարցրը լուծել, ինչպես նաև հայտարարել էր, մեջբերում եմ. «եթե պետք է, հարցրեք Ռուսաստանի նախագահին և որոշում կայացրեք»։ Ավելին, ասել էր՝ Ալիևն «իրենց մարդն է»։«Որևէ այլ բան սպասել ՀԱՊԿ-ից և ՀԱՊԿ անդամ երկրներից քան այն, ինչ արդեն տեղի է ունեցել և այն, ինչ արդեն բարձրաձայնվել է, ես կարծում եմ միամտություն է կամ այլ քաղաքական հաշվարկի արդյունք է։ Եթե մեր նպատակն է մաքսիմալ խայտառակել, մաքսիմալ ցույց տալ, որ գիտեք ՀԱՊԿ-ը գոյություն չունի, թղթի վրայի կառույց է, ապա այո, ճիշտ ուղղության վրա ենք, ուղղակի ես չեմ հասկանում՝ որն է դրա դրականը, կամ ինչ պետք է շահի Հայաստանը բացի հավելյալ թշնամանքից Ռուսաստանի հետ։ Միակ ճիշտ որոշումը ոչ թե կազմաքանդել, այլ ՀԱՊԿ-ից դուրս գալ, որովհետև այլ դիրքորոշում, քան գոյություն ունեցող դիրքորոշում է ՀԱՊԿ-ի կամ անդամ երկրների, չի լինելու», - ասաց քաղաքական վերլուծաբան Արեգ Քոչինյանը։Մինչ Հայաստանի իշխանությունները բավականին զգուշավոր են խոսում ՀԱՊԿ-ից դուրս գալու հարցի մասին՝ հստակ ոչինչ չասելով, Արեգ Քոչինյանը ընդգծում է՝ գոնե մինչև այժմ կառույցը Հայաստանի անվտանգային խնդիրներին որևէ կերպ չի արձագանքել։«Արդեն իսկ արձանագրել ենք, որ ՀԱՊԿ-ը չի տալու նման օգնություն։ Դա մենք արձանագրել ենք և 2020 թվականի ընթացքում, երբ հակառակորդը խոցում էր ՀՀ-ում գտնվող ստորաբաժանումները, արձանագրել ենք 21 թվականին, երբ հակառակորդը գրավեց Հայաստանին պատկանող ինքնիշխան տարածքներ, արձանագրել ենք 22 թվականին, երբ հակառակորդը խոցում էր խաղաղ բնակավայրեր և նորից գրավեց ու օկուպացրեց ՀՀ-ի ինքնիշխան տարածքներ», - ասաց քաղաքագետը։Նոյեմբերի 23-ին կայանալիք նիստում Հայաստանի, Ռուսաստանի, Բելառուսի, Տաջիկստանի, Ղազախստանի ու Ղրղըզստանի առաջնորդները քննարկելու են նաև միջազգային և տարածաշրջանային անվտանգության հրատապ հիմնախնդիրները և նախորդ գագաթնաժողովից հետո անցած ժամանակաշրջանում կազմակերպության գործունեության հիմնական արդյունքները: Ակնկալվում է, որ գագաթնաժողովը նաև Հռչակագիր կընդունի: Կքննարկվի նաև կազմակերպության եկող տարվա բյուջեն:ՀԱՊԿ նախագահությունը ռոտացիոն կարգով Հայաստանից կանցնի Բելառուսին, ինչի կապակցությամբ Ալեքսանդր Լուկաշենկոն կներկայացնի իրենց առաջնահերթությունները: Կքննարկվի նաև գլխավոր քարտուղարի հարցը, որը պաշտոնը կստանձնի հունվարի 1-ից: Գագաթնաժողովին կնախորդի կազմակերպության արտգործնախարարների նիստը:44-օրյա պատերազմից հետո՝ Վլադիմիր Պուտինն առաջին անգամ կայցելի Հայաստան, բայց ՀԱՊԿ նիստի շրջանակում։ Դեռ մայիսին Հայաստանի արտաքին գործերի նախարար Արարատ Միրզոյանը Դուշանբեում իր ռուս գործընկեր Սերգեյ Լավրովի հետ հանդիպման ժամանակ խոսել էր Ռուսաստանի նախագահի՝ հնարավոր պետական այցի մասին։«Մեր օրակարգում է Ռուսաստանի Դաշնության նախագահի Հայաստան պետական այցի կազմակերպման հարցը: Կա ըմբռնում, որ դա տեղի կունենա տարվա երկրորդ կեսին՝ հոկտեմբերից դեկտեմբեր ընկած ժամանակահատվածում: Ժամկետները, իհարկե, դեռ համաձայնեցնում ենք»։Արտաքին գերատեսչությունից առայժմ չեն պատասխանել՝ արդյո՞ք մինչև տարեվերջ սպասվում է Ռուսաստանի նախագահի պետական այցը Երևան, իսկ կառավարության լրատվական ծառայությունից փոխանցեցին՝ այս պահին Պուտինի պետական այցի վերաբերյալ տեղեկատվություն չունեն, ընդգծելով, որ Պուտինը Երևան է գալիս ՀԱՊԿ գագաթնաժողովին մասնակցելու նպատակով։Նոյեմբերի 9-ին կառավարությունը Հայաստանի և Ռուսաստանի առաջնորդների հեռախոսազրույցի վերաբերյալ հաղորդագրություն էր տարածել, նշվում էր, որ զրուցակիցները քննարկել են նոյեմբերի 23-ին Երևանում կայանալիք ՀԱՊԿ երկրների ղեկավարների գագաթաժողովին, ինչպես նաև ՌԴ նախագահի՝ նոյեմբերի 22-ին Հայաստան կատարելիք այցի օրակարգին վերաբերվող հարցեր: Այս հաղորդագրությունից մոտ մեկ ժամ անց, սակայն, այն խմբագրվեց, Ռուսաստանի նախագահի այցի ամսաթիվը հանվեց, նշվեց միայն, որ ՀԱՊԿ նիստի շրջանակում է լինելու այցը։ "
Քաղաքականություն,"Չնայած զինադադարին, Ադրբեջանը վերջ չի դրել ՀՀ տարածքների նկատմամբ իր նկրտումներին․ Փաշինյան"," Վարչապետ Նիկոլ Փաշինյանը Թունիսում, Ֆրանկոֆոնիայի միջազգային կազմակերպության գագաթաժողովին, իր ելույթի ժամանակ խոսել է Ադրբեջանի կողմից Հայաստանի տարածքների բռնազավթման մասին, շեշտել՝ Բաքուն խախտել է ՄԱԿ-ի կանոնադրության հիմնարար սկզբունքները, մասնավորապես, որևէ պետության տարածքային ամբողջականության դեմ ուժ չկիրառելու սկզբունքը։«Ադրբեջանի կողմից գործադրված ագրեսիան, որի զոհը դարձավ Հայաստանի Հանրապետությունը ս.թ. սեպտեմբերի 13-14-ին, այս իրողության վառ դրսևորումն է։ Ադրբեջանի՝ ոչնչով չարդարացված և չհրահրված ագրեսիան հանգեցրել է Հայաստանի տարածքների մի մասի օկուպացիային՝ մահ և տառապանք պատճառելով քաղաքացիական բնակչությանն ու հասցնելով զգալի ավերածություններ», - ասել է Փաշինյանը։Սեպտեմբերյան մարտերի ընթացքում հայկական կողմը 200-ից ավելի զոհ ունեցավ, վերջին տվյալներով՝16 զինվոր դեռ անհետ կորած է համարվում։ Հարվածներ հասցվեցին Ջերմուկին ու 44-օրյա պատերազմից հետո սահմանամերձ դարձած Սյունիքի ու Գեղարքունիքի մի շարք բնակավայրերի։ Միջազգային ամբիոնից Փաշինյանը հայտարարել է, որ չնայած հաստատված զինադադարին, Ադրբեջանը վերջ չի դրել Հայաստանի տարածքների նկատմամբ իր նկրտումներին։«Առերեսվելով նոր սպառնալիքներին՝ մենք ակնկալում ենք, որ միջազգային հանրությունն արդար գնահատական կտա այսօր մեր երկրում տիրող իրավիճակին՝ դատապարտելով հայկական տարածքի որոշ հատվածների օկուպացիան և պահանջելով ադրբեջանական ուժերի վերադարձը նախկին դիրքեր», - հայտարարել է հայաստանի վարչապետը։Փաշինյանը նաև անդրադարձել է Ադրբեջանի հետ խաղաղության պայմանագրի կնքման գործընթացին ու Լեռնային Ղարաբաղի խնդրին։«Հայաստանն իր հերթին հաստատակամորեն հանձնառու է նպաստել Ադրբեջանի հետ խաղաղության հասնելու պայմանագրի գործընթացին, ինչպես նաև ապահովել Լեռնային Ղարաբաղի հայ բնակչության իրավունքներն ու անվտանգությունը», - շեշտել է վարչապետը։54 մշտական անդամ ունեցող Ֆրանկոֆոնիայի միջազգային կազմակերպության գագաթաժողովին մասնակցելու համար Թունիս են ժամանել Ֆրանսիայի նախագահ Էմանյուել Մակրոնը, Եվրոպական խորհրդի նախագահ Շառլ Միշելը, Կանադայի վարչապետ Ջասթին Թրյուդոն և ֆրանսախոս մյուս պետությունների առաջնորդները:Հայաստանի կառավարությունից հայտնում են, որ աշխատանքային այցով Թունիսիում գտնվող Փաշինյանը երկկողմ հանդիպումներ կունենա տարբեր երկրների առաջնորդների հետ:Այսօր արդեն հանդիպել է իր ու Ալիևի բանակցությունները Բրյուսելում մի քանի անգամ կազմակերպած Եվրոպական խորհրդի նախագահ Շառլ Միշելի հետ: Ըստ կառավարության հաղորագրության՝ վարչապետը շեշտել է ադրբեջանական ագրեսիայի հետևանքների վերացման, Հայաստանի սուվերեն տարածքից ադրբեջանական ստորաբաժանումների անհապաղ դուրսբերման անհրաժեշտությունը:Ադրբեջանական ագրեսային անդրադարձ է եղել նաև Փաշինյան-Թրյուդո հանդիպմանը։Ինքը՝ Կանդայի վարչապետը գագաթնաժողովին ընդառաջ Թվիթերում գրել է, որ մյուս առաջնորդների հետ իր հանդիպումների ընթացքում ժողովրդավարության և մարդու իրավունքների հարցերից բացի քննարկելու է նաև Ռուսաստանի պատերազմի հետևանքները սննդի և էներգետիկ անվտանգության վրա։Այսօր ավելի ուշ վարչապետը հանդիպել է նաև Ֆրանսիայի նախագահ Էմանյուել Մակրոնի հետ։ Կողմերը կարևորել են Հարավային Կովկասում կայունության և անվտանգության ամրապնդման ուղղությամբ քայլերի իրականացումը, մտքեր փոխանակել հոկտեմբերին Պրահայում կայացած քառակողմ հանդիպման արդյունքների վերաբերյալ:   "
Քաղաքականություն,"Նիկոլ Փաշինյանը ժամանել է Թունիս, մասնակցում է Ֆրանկոֆոնիայի միջազգային կազմակերպության 18-րդ գագաթնաժողովին"," Վարչապետ Նիկոլ Փաշինյանը տիկնոջ՝ Աննա Հակոբյանի հետ աշխատանքային այցով ժամանել է Թունիս։Վարչապետը Ջերբա քաղաքում մասնակցում է Ֆրանկոֆոնիայի միջազգային կազմակերպության 18-րդ գագաթնաժողովին:Հայաստանը գագաթնաժողովի նախագահությունը կփոխանցի Թունիսին: Վարչապետ Նիկոլ Փաշինյանը հանդես կգա ելույթով:Այցի շրջանակում Փաշինյանը կունենա նաև երկկողմ հանդիպումներ՝ տարբեր երկրների առաջնորդների հետ:Ջերբայում գործելու է Ֆրանկոֆոնիայի ավան։ Հայաստանը ներկայանալու է «Մշակույթ և տեխնոլոգիա» խորագիրը կրող տաղավարով, որի ձևավորման առանցքում հայկական հարուստ գորգագործական մշակույթն է:Ավելի վաղ Ֆրանսիայի նախագահ Էմանյուել Մակրոնը հայտարարել էր, որ նոյեմբերի 19-ին կայանալիք գագաթնաժողովի շրջանակներում հանդիպելու է Նիկոլ Փաշինյանի հետ՝ վերահաստատելով Ֆրանսիայի պատրաստակամությունը՝ աջակցել Հայաստանի և Ադրբեջանի միջև կարգավորման գործընթացին և աշխատել տարածաշրջանում քաղաքական լուծման հասնելու համար, որը թույլ կտա երկարատև խաղաղություն հաստատել:Թունիսում է նաև Հայաստանի արտգործնախարար Արարատ Միրզոյանը։ Ֆրանկոֆոնիայի նախարարական համաժողովին նա բարձրաձայնել է Հայաստանի տարածքային ամբողջականության ու ինքնիշխանության դեմ անցած տարվա մայիսից սկսած, ապա այս տարվա սեպտեմբերի 13-14-ին շարունակված Ադրբեջանի ագրեսիայի հարցը:Լարվածությունն այսօր էլ պահպանվում է Ադրբեջանի հետ սահմանին, շեշտել է Միրզոյանը՝ հավելելով, որ չնայած ուժ կամ ուժի սպառնալիք չկիրառելու վերաբերյալ ստանձնած պարտավորություններին՝ Ադրբեջանի նախագահը շարունակում է սպառնալիքներ հնչեցնել Լեռնային Ղարաբաղի բնակչության և Հայաստանի նկատմամբ ու ներկայացնել անհիմն տարածքային պահանջներ։Բաքուն չի պատրաստվում «Ղարաբաղի հայերի ճակատագիրը քննարկել» Հայաստանի իշխանությունների հետ, ինչպես նաև բանակցություններ վարել «Մոսկվայից ուղարկված Ռուբեն Վարդանյանի հետ», ով վերջերս նշանակվեց Ղարաբաղի պետնախարար, օրերս հայտարարել էր Ալիևը, քննադատել նաև Նիկոլ Փաշինյանի վերջին ելույթը, որտեղ Հայաստանի վարչապետը պնդել էր, թե Ադրբեջանը ցեղասպանություն է պատրաստում Լեռնային Ղարաբաղի հայերի դեմ: "
Քաղաքականություն,"ԱԳ փոխնախարարը պարզաբանում է, թե ինչ ասել է «շրջանակային պայմանագիր»"," «Շրջանակային պայմանագիրն այն սկզբունքների հավաքածուն է, որի վրա պետք է կառուցվեն երկու երկրների հարաբերությունները», - լրագրողների հետ զրույցում պարզաբանեց փոխարտգործնախարար Պարույր Հովհաննիսյանը՝ անդրադառնալով վարչապետի հայտարարությանը։Նիկոլ Փաշինյանը, երեկ խորհրդարանում, ասել էր, որ Հայաստանն Ադրբեջանին առաջարկել է շրջանակային պայմանագիր ստորագրել, քանի որ խաղաղության դետալացված համաձայնագրի դեպքում կարող են դժվարություններ ունենալ։Թե պաշտոնական Երևանը ի՞նչ սկզբունքների շուրջ է առաջարկում Բաքվին շրջանակային համաձայնագիր կնքել, վարչապետը չմանրամասնեց։ Փոխարտգործնախարար Պարույր Հովհաննիսյանն այսօր միայն նշեց, որ այդ սկզբունքները ընդգրկում են նաև երկու երկրների տարածքային ամբողջականության ճանաչումը. - «Բանակցում է հիմնական սկզբունքները, որի շուրջ պետք է կառուցվեն երկու հարևան երկրների հարաբերությունները, որը իհարկե ընդգրկում է տարածքային ամբողջականության ճանաչում այն ձևաչափով, ինչով երկու երկրները ճանաչել են իրանց անկախությունը և տարածքային ամբողջականությունը Ալմա Աթիի արձանագրության և հռչակագրի հիման վրա»։Արդյո՞ք Հայաստանի կողմից Ադրբեջանին առաջարկված շրջանակային պայմանագրով Երևանը պահանջում է Բաքվից դուրս բերել զորքերը Հայաստանի ինքնիշխան տարածքից։ Իշխող «Քաղաքացիական պայմանագիր» խմբակցության քարտուղար Արթուր Հովհաննիսյանն ասաց, թե շրջանակային համաձայնագիրը ֆիքսելու է այն կարմիր գծերը, որոնց հիման վրա էլ պետք է առաջ շարժվեն։ Իսկ Հայաստանի կարմիր գիծը 29 հազար 800 քառակուսի կիլոմետր սուվերեն տարածքն է:«Դուք նշեցիք, որ այնտեղ պետք է կետ լինի, որ ադրբեջանական զորքերը դուրս գան։ Ըստ էության, մենք ֆիքսում ենք, որ սուվերեն տարածքը կարմիր գիծ է, դա ինքնին արդեն նշանակում է, որ Հայաստանի Հանրապետության այս պահին սուվերեն տարածքում գտնվող ադրբեջանական զորքերը պետք է դուրս գան ելման դիրքեր՝ ընդհուպ մայիսի 11-ից սկսած նախորդ տարվա։ Մենք նման առաջարկով հանդես ենք եկել, բայց սա ամենևին դեռ չի նշանակում, որ այս ճանապարհով գնալու ենք։ Մենք գիտենք, որ ադրբեջանական կողմը պարբերաբար ապակառուցողական քաղաքականության հետևանքով վիժեցնում է մի շարք գործընթացներ», - ասաց Հովհաննիսյանը։Ընդդիմադիր «Հայաստան» խմբակցության պատգամավոր Գեղամ Մանուկյանի համար պարզ չէ, թե ինչ կա Հայաստանի կողմից առաջարկած շրջանակային պայմանագրում, Փաշինյանը պետք է մանրամասներ ներկայացնի:«Դրա մեջ ի՞նչ ի նկատի ունի։ Ադրբեջանական զորքերը Հայաստանի Հանրապետության սուվերեն տարածքից ետ քաշե՞լը, թե՞ ասում է դա թողնում ենք հետո։ Կտորագրենք պայմանագիր, Սև լճում, Սոտքում, Ներքին Հանդում թշնամին կմնա, ու մենք դա կկոչենք խաղաղության դարաշրջան։ Ինչպես երկու տարի խաբեց հասարակությանը խաղաղության դարաշրջանով, թշնամին նստած է մեր քթի տակ Հայաստանի Հանրապետության սուվերեն տարածքում, դեռ Արցախի մասին չեմ ասում», - ասաց Մանուկյանը։Ընդդիմադիր պատգամավորը չի պատկերացնում, թե ինչպես է իշխանությունը խոսում է խաղաղության պայմանագրի մասին, երբ մինչև օրս սեպտեմբերի 13-ին զոհված որոշ հայ զինծառայողների աճյուններ չեն հանվել չեզոք գոտուց. - «Ինչ պայմանագիր կարող է ստորագրվել, երբ քո երկրի սուվերեն տարածքները օկուպացված են, մեր զոհված զինվորների աճյունները մինչև հիմա չեն հանվել»:Վարչապետ Նիկոլ Փաշինյանը երեկ, խորհրդարանի ամբիոնից հայտարարեց, թե ի պատասխան զորքերը Հայաստանի օկուպացված տարածքներից դուրս բերելու իրենց պահանջին, Բաքուն էլ իր հերթին է պահանջում Հայաստանից դուրս բերել զորքերը ադրբեջանական տարածքներից։ Փաշինյանը չկոնկրետացրեց, թե Ադրբեջանի պահանջը որ տարածքներին է վերաբերում, և արդյոք խոսքը այսպես կոչված անկլավների մասին է, միայն ասաց, թե պատրաստ են այդ հարցը քննարկել։Իշխող «Քաղաքացիական խմբակցության» պատգամավորներին հարցրեցինք՝ արդյոք հնարավոր է, որ Փաշինյանի մատնանշած գործընթացի արդյունքում Հայաստանը տարածքներ զիջի Ադրբեջանին։ Գևորգ Պապոյանն ասաց, թե Հայաստանը չի կարող զիջել որևէ տարածք, որը միջազգային իրավունքով և պայմանագրերով պատկանում է Հայաստանին, Հայաստանը հենց 29 հազար 800 քառակուսի կիլոմետր տարածքի սահմաններով է անդամակցել ՄԱԿ -ին, մնացածը դեմարկացիայի և դելիմտիացյիայի հետ կապված հարցեր են։Խմբակցության քարտուղար Արթուր Հովհաննիսյանն էլ հավելեց՝ եթե անկլավների հետ կապված գործընթացում կլինեն իրավական հիմքեր, ապա հարցը կքննարկեն. - «Եթե լինեն իրավական հիմքեր, ուրեմն Հայաստանի Հանրապետության տարածքների վերաբերյալ, որոնք գտնվում են Ադրբեջանի տարածքում և հակառակը, եթե կլինեն իրավական հիմքեր, կլինի նաև քննարկում, չկան իրավական հիմքեր, չկա նաև քննարկում»:Ընդդիմադիր «Հայաստան» խմբակցության պատգամավոր Գեղամ Մանուկյանի կարծիքով՝ Փաշինյանն ինքն է հայ հանրությանը ադրբեջանական թեզեր հրամցնում։ Մանուկյանի համոզմամբ՝ պատահական չէ, որ Փաշինյանը վերջին շրջանում հաճախ է շեշտում 29 800 քառակուսի կիլոմետր տարածքի մասին, նկատի ունենալով խորհրդային Հայաստանի, այսինքն, մինչև 1990 թվականի սահմաները։«Մինչև 1990-91 թվականների Սովետական Հայաստանի քարտեզի մասին է խոսքը, չի խոսում չէ՞ Արծվաշենի մասին, չէ, չի խոսում: Ինքը շրջանառության մեջ է դնում ադրբեջանական թեզերը, ինչպես ադրբեջանական թեզեր է շրջանառության մեջ դրել՝ Ադրբեջանի տարածքային ամբողջականությունը ճանաչել ենք, սահմանները ճանաչել ենք, Արցախն Ադրբեջանի կազմում ենք ճանաչել», - ընդգծեց ընդդիմադիր պատգամավորը:Այս տարվա մայիսին, Նիկոլ Փաշինյանը խորհրդարանում հայտարարել էր, որ իրենց ուսումնասիրություններով դե յուրե Հայաստանի տարածքում ադրբեջանական անկլավներ չկան, հակառակը իրենք արձանագրել են, որ գրավված Արծվաշենը դե յուրե Հայաստանի Հանրապետության տարածք է։  "
Քաղաքականություն,"«Կցանկանայի տեսնել, որ Հայաստանը կողմնորոշվում է դեպի ԵՄ աստիճական անդամակցություն»․ ԱՄՆ-ում ՀՀ նախկին փոխդեսպան"," Ակնհայտ է որ Մոսկվան ու ՀԱՊԿ-ը չեն օգնում, չեն էլ օգնելու և Երևանը միայնակ չի կարողանում ամրացնել իր պաշտպանությունը, «Ազատության» հետ զրույցում նկատեց Միացյալ Նահանգներում Հայաստանի նախկին փոխդեսպան Արմեն Խարազյանը՝ շեշտելով՝ կցանկանար տեսնել Հայաստանի կողմից ավելի հանձնառու կեցվածք իր ռազմաքաղաքական հարաբերություններն աշխարհում վերաիմաստավորելու և քաղաքական նախընտրությունները շատ ավելի հստակ հայտարարելու և դրանց հետամուտ լինելու առումով։Խարազյանը ցանկանում է, որ Հայաստանն, օրինակ, կողմնորոշվի դեպի Եվրամիության աստիճական անդամակցություն։«Ես կցանկանայի տեսնել, որ Հայաստանը հստակորեն հայտարարի, որ վերակենդանացնում է Եվրամիության ասոցացման շուրջ իր բանակցությունները՝ ողջ սպեկտրով և ողջ խորքով, ընդ որում, ընդլայնում է նաև այդ սպեկտրը և կողմնորոշվում է դեպի Եվրամիության աստիճական անդամակցություն, որը պետք է ենթադրի Հայաստանի դուրս գալ ՀԱՊԿ-ից և ԵԱՏՄ-ից, ինչպես նաև ԱՊՀ-ից», - ասաց նախկին փոխդեսպանը։Նրա համոզմամբ, սա թույլ կտա Երևանին կառուցել այն քաղաքական հարաբերությունների որակը, որոնց շրջանակում Հայաստանը կկարողանա ռազմաքաղաքական համագործակցություն զարգացնել արևմտյան առաջատար պետությունների հետ և սեփական ուժերով սեփական իրավունքներին, ինչպես նաև Արցախի ժողովորդի անօտարելի իրավունքներին տեր կանգնելու կարողություններ ձեռք բերել։«Այստեղ այլընտրանք չկա, ձգձգել՝ պարզապես ի նկատի ունենալով, որ դժվար է լինելու, որևէ դրական բան Հայաստանին չի կարող տալ։ Ձգելը, հակառակը, բերում է Հայաստանին ավելի ծանր վիճակի», - ասաց նախկին փոխդեսպանը։Հարցին, թե արդյոք Եվրամիությունում, Միացյալ Նահանգներում ունե՞ն ցանկություն ստանձնել այդ գործն, ինչը նշանակում է հակադրվել Ադրբեջանին, որի հետ հիմա գազային հետաքրքրություններ ունեն, Խարազյանը պատասխանեց․ - «Ադրբեջանի հետ գազային ընդհանուր հետաքրքրությունների խնդիրն ուռճացված է։ Ադրբեջանը չունի այդ գազային հնարավորությունները, որ իրենք կցանկանային, որ աշխարհը կարծեր, թե իրենք ունեն։ 15 մլրդ խորանարդ մետր գազի մասին Եվրոպայում մինչև 2027 թվականը տրամադրվելիք համաձայնագիրը, եթե Դուք դիտարկում եք այն ենթատեքստում, որտեղ նաև երևում է Եվրոպայի տարեկան գազի սպառման ցուցանիշը՝ ընդհանրապես 500 մլրդ խորանարդ մետր, ակնհայտ է դառնում Ադրբեջանի նշանակության՝ ծովում մեկ կաթիլ լինելու երևույթը»։ Հարցազրույցը կարող եք դիտել այստեղ.   "
Քաղաքականություն,«Հայաստան» խմբակցությունը բանակցային գործընթացի վերաբերյալ փաստաթուղթ ընդունելու հարցով ԱԺ արտահերթ նիստ կնախաձեռնի," Առաջիկա օրերին ընդդիմադիր «Հայաստան» խմբակցությունը Ազգային ժողովում արտահերթ նիստ է նախաձեռնելու՝ բանակցային գործընթացի վերաբերյալ փաստաթուղթ ընդունելու համար, «Ազատության» հետ զրույցում հայտարարեց ընդդիմադիր «Հայաստան» խմբակցության պատգամավոր, դաշնակցական Գեղամ Մանուկյանը՝ հավելելով, եթե Նիկոլ Փաշինյանն անկեղծ էր Կառավարության հարցուպատասխանի ժամանակ, և Արցախի հարցում ընդդիմության ու իշխանության տեսակետները նույնական են, իշխանական պատգամավորները չպետք է որ իրենց բացակայությամբ խոչընդոտեն արտահերթ նիստը:«Առաջիկա օրերին նաև ընդդիմությունը նախաձեռնելու է Ազգային ժողովում երկու հիմնարար փաստաթուղթ բանակցային պրոցեսում Հայաստանի կարմիր գծերի, դիրքորոշումների հետ կապված, և եթե Նիկոլ Փաշինյանն Ազգային ժողովի ամբիոնից նման բան է հայտարարել և անկեղծ է դրա մեջ, հույս կունենամ, որ իշխանության խմբակցությունը ևս կմիանա, և հակառակ նախկինում իր գործելաոճի, որ բազմաթիվ անգամներ ընդդիմության նախաձեռնած նման արտահերթ նիստերի, հայտարարությունների ընդունման, Հայաստանի Ազգային ժողովի հստակ դիրքորոշման արտահայտման բոլոր նախաձեռնությունները չի բոյկոտի, ինչպես եղել է միշտ, և այս անգամ քաղաքական մեծամասնությունը՝ խորհրդարանական կգա և կողմ կքվեարկի ընդդիմության կողմից առաջադրված և օրերս Ադրբեջանի Ազգային ժողովի հայտարարության ի պատասխան՝ Ազգային ժողովի հայտարարության նախագծի և ընդհանարապես բանակցային պրոցեսում Հայաստանի դիրքորոշման հստակ արտահայտելու», - ասաց Մանուկյանը։Վարչապետ Նիկոլ Փաշինյանը երեկ Ազգային ժողովում, անդրադառնալով ռուսական առաջարկներին, հայտարարեց, որ իշխանությունների դիրքորոշումը նույնական է ընդդիմության և Արցախից հնչող դիրքորոշման հետ, որ Հայաստանը շատ ավելի վաղ է համաձայնություն տվել Արցախի հարցը անորոշ ժամանակով հետաձգելու ռուսական առաջարկին:Ընդդիմությունը Կառավարություն-Ազգային ժողով հարցուպատասխանին չէր մասնակցում:Ընդդիմադիր «Պատիվ ունեմ» խմբակցությունից Տիգրան Աբրահամյանն «Ազատությանն» ասաց՝ իր համար տարօրինակ է, որ իրենց խմբակցության տեսակետը փորձ է արվում կապել այս կամ այն մայրաքաղաքի մոտեցման հետ, և ո՞վ ասաց, որ Արցախի հարցի ձգձգումը բխում է Հայաստանի կամ Արցախի շահերից:«Մեր խմբակցությունը կամ Հանրապետական կուսակցությունը դրա հետ կապված երբևէ չի հայտարարել, թե իր դիրքորոշումն այս կամ այն մայրաքաղաքի մոտեցման մեջ է։ Մեզ համար կային կոնկրետ սկզբունքներ՝ բավականին հստակ, որը նաև նախորդ տասնամյակում՝ 2008-2018 թվականի ընթացքում մեր արտաքին քաղաքականության առաջնահերթություն են եղել, կար բանակցային գործընթաց, որտեղ, կրկնում եմ, հասել էինք մի կետի, որտեղ ինքնորոշման իրավունքի սկզբունքն ամրագրված էր փաստաթղթով, այդ փաստաթուղթն ընդունվել էր Ադրբեջանի կողմից։Իսկ ի՞նչ ունենք այսօր, այսօր չունենք բանակցային գործընթաց, հնչող հայտարարությունները կա՛մ բխում են նոյեմբերի 9-ի կապիտուլյացիոն փաստաթղթից, կա՛մ ինչ-որ բանավոր հայտարարարություններից, ինքնորշման իրավունքի մասին նույնիսկ Հայաստանի իշխանության ներկայացուցիչներն են վախենում խոսել, դեռ չեմ խոսում դրանք քննարկումների կամ բանակցությունների առարկա լինելու մասին, և այստեղ խոսել նրա մասին, որ ընդդիմության մոտեցումները համահունչ են գործող իշխանությունների մոտեցումների հետ, դա կարծում եմ, որևէ ձևով կապ չունի իրականության հետ», - ասաց Աբրահամյանը։  "
Քաղաքականություն,Վարչապետ Նիկոլ Փաշինյանը հեռախոսազրույց է ունեցել ԱՄՆ պետքարտուղար Էնթոնի Բլինքենի հետ," Կառավարության հաղորդագրության համաձայն՝ զրուցակիցները մտքեր են փոխանակել Հայաստանի ու Ադրբեջանի միջև հարաբերությունների կարգավորման, մասնավորապես, նոյեմբերի 7-ին Վաշինգտոնում տեղի ունեցած Հայաստանի ու Ադրբեջանի արտգործնախարարների և դրան հետևած եռակողմ հանդիպման վերաբերյալ։ Ըստ գործադիրի, Բլինքենը Վաշինգտոնի պատրաստակամությունն է հայտնել շարունակելու աջակցությունը Հայաստան-Ադրբեջան հարաբերությունների, ինչպես նաև Լեռնային Ղարաբաղի հիմնախնդրի կարգավորման հարցում: Այլ մանրամասներ չեն հաղորդվում։ 

«Զրուցակիցները պայմանավորվել են շարունակել քննարկումները տարածաշրջանում անվտանգության և կայունության մակարդակի բարձրացմանն ուղղված քայլերի, այդ թվում հումանիտար հարցերի կարգավորման վերաբերյալ», - ասված է հաղորդագրությունում։
Երեկ էլ վարչապետ Նիկոլ Փաշինյանն ընդունել էր ԵԱՀԿ Մինսկի խմբի ռուսաստանցի համանախագահ, Հայաստանի և Ադրբեջանի միջև հարաբերությունների կարգավորմանն աջակցելու հարցերով ՌԴ արտաքին գործերի նախարարի հատուկ ներկայացուցիչ Իգոր Խովաևին: Ըստ պաշտոնական հաղորդագրության, կողմերը քննարկել էին Սոչիում հոկտեմբերի 31-ին տեղի ունեցած Հայաստանի, Ռուսաստանի և Ադրբեջանի առաջնորդների Սոչիի հանդիպման արդյունքների, հայ-ադրբեջանական հարաբերությունների կարգավորման գործընթացի ու Լեռնային Ղարաբաղի հիմնախնդրի հետ կապված հարցեր: 

Պաշտոնական Երևանը չի մանրամասնում, թե կոնկրետ ինչ օրակարգով էր Խովաևը Հայաստանում, արդյո՞ք քննարկվել է խաղաղության պայմանագրի ռուսական տարբերակը, թե՞ նոր առաջարկներ է բերել։«Իգոր Խովաևի այցի վերաբերյալ Արտաքին գործերի նախարարությունը հանդիպման արդյունքներով տարածել է մամուլի հաղորդագրություն, որտեղ ամբողջությամբ նկարագրված են քննարկումները։ Դրան հավելելու բան այս պահի դրությամբ չկա», - «Ազատությանն» ասաց ԱԳՆ մամուլի քարտուղար Վահան Հունանյանը։

Արդյո՞ք առաջիկայում սպասվում է Հայաստանի, Ադրբեջանի արտոգործնախարաների կամ առաջնորդները հանդիպում։ Հունանյանը ասաց, թե նման հանդիպումների դեպքում ԱԳՆ-ն տեղեկացնում է։ 
Ի՞նչ է նշանակում Վաշինգտոնի ու Մոսկվայի ակտիվությունը, հատկապես Սոչիի հանդիպումից հետո Բաքվի և Երևանի կոշտացած հռետորաբանության ֆոնին։ Ըստ քաղաքագետ Ալեքսանդր Իսկանդարյանի, ամերիկյան ու ռուսական կողմերի ակտիվությունը ցույց է տալիս մրցակցությունը խաղաղության պայմանագրի առաջարկվող տարբերակների շուրջ. - «Խնդիրը տարբերակնների ընտրության միջև չէ, պատկերացնել, թե այնտեղ 2 բաժակ է՝ մեկը շաքարավազով, մյուսը մանանեխով, և պետք է միայն ընտրել դրանցից մեկը։ Ոչ։ ամեն ինչ այդքան հեշտ չէ։ Դա կարող է նախագծերի համդրություն լինել, դա կարող է 3-րդ տարբերակ լինել։ Ավելի շուտ ոչ մի նախագիծ էլ չի ընդունվի։ Տարբեր նախագծերում տարբեր բաներ կարող են լինել, որոնք քիչ թե շատ ընդունելի կլինեն Հայաստանի համար։ Խնդիրն այն է, որ այն ընդունելի լինի Ադրբեջանի համար նույնպես»։

Պաշտոնական Երևանը մեկ անգամ չէ, և ամենաբարձր մակարդակով է հայտարարել, որ պաշտպանում է ռուսական առաջարկները։ Վերջին հարցազրույցում Նիկոլ Փաշինյանը նաև շեշտել էր, որ Հայաստանի ու Ադրբեջանի միջև խաղաղության պայմանագրի մի քանի տարբերակներ կան, օրինակ՝ շրջանակային համաձայնագիրը։ Նաև հավելել էր, որ Երևանը Վաշինգտոնում իր առաջարկներն է ներկայացրել խաղաղության պայմանագրի տեքստի վերաբերյալ։Հայաստանի անվտանգության խորրհդրի քարտուղար Արմեն Գրիգորյանը երեկ Սիվիլնեթին տված հարցազրույցում հայտարարել էր Ադրբեջանի ներկայացրած 5 սկզբունքների ու Երևանի պատասխան-առաջարկներով ձևավորված փաստաթղթի մասին։Արդյո՞ք դեռ ռուսական առաջարկները ուժի մեջ են, թե ոչ, Գրիգորյանից հետաքրքվել էր լրագրողը։ Անվտանգության խորհրդի քարտուղարը հստակ պատասխան չէր տվել. - «Մեծ հաշվով այդ առաջարկությունները համահունչ են նաև այս ընթացող գործընթացներին։ Այսինքն՝ այդ տեքստերը մեծ հաշվով, գլոբալ հաշվով, որոշակի նյուանսներ եթե բան չանենք, փոխկապալցված են իրար հետ»։

Ըստ Արմեն Գրիգորյանի, բանակցությունների ընթացքում քննարկվող բոլոր փաստաթղթերում էլ անդրադարձ կա գերիների վերադարձին, ապաշրջափակմանը, դեմարկացիային ու Լեռնային Ղարաբաղի հիմնախնդրի լուծմանը։ "
Քաղաքականություն,Ընդդիմությունը պաշտոնապես վերադարձավ խորհրդարան," Ավելի քան կես տարվա բոյկոտից ու փողոցային պայքարից հետո այսօր ընդդիմությունը պաշտոնապես վերադարձավ խորհրդարան։ «Հիմա փողոցում ժամանակավոր դադար է, և մենք լիարժեք օգտագործելու ենք խորհրդարանի գործիքակազմը», - նիստի սկզբում վարման կարգով հայտարարեց «Հայաստան» խմբակցության պատգմավոր Աղվան Վարդանյանը։«Մենք այստեղ ենք մեր օրակարգով, Հայաստանի ու Արցախի մեր քաղաքացուն հուզող կարևորագույն հարցերի օրակարգով, հայ ժողովրդի համար այս դժվար ժամանակներում այս իշխանությունը սպառնալիք է պետականության և հայկականության համար», - ընդգծեց Վարդանյանը:«Հայաստան» ու «Պատիվ ունեմ» խմբակցությունները գարնանից բոյկոտեցին Ազգային ժողովի նիստերը և Փաշինյանի հրաժարականի պահանջով ամենօրյա ցույցեր ու անհնազանդության ակցիաներ սկսեցին։ Սխալների վերլուծություն և հետևություններ արե՞լ եք՝ ինչո՞ւ ընդդիմությանը չհաջողվեց հասնել իշխանափոխության, հետաքրքրվեցինք ընդդիմադիր պատգամավոր Ագնեսա Խամոյանից:«Ես կարծում եմ, որ մեր քաղաքացիներից յուրաքանչյուրն արդեն պատկերացնում է, թե որքան ամուր է կառչած իր աթոռին Նիկոլ Փաշինյանը: Ես կարող եմ մեջբերումներ անել, օրինակ, Էրդողանի հայտարարություններից, ով «Դիմադրության» շարժման ամենաակտիվ փուլում հայտարարում էր, որ կան ուժեր, ովքեր ուզում են Հայաստանի օրվա իշխանություններին հեռացնել, ռևանշիստական և այլն: Այդ արտաքին աջակցությունը, կարծում եմ, ակնհայտ է և բոլորը արձանագրել են դա: Այս փուլում չե՞նք հաջողել, այո, չենք հաջողել, հետևություններ, սխալների վերլուծություն դրանից անո՞ւմ ենք, միանշանակ անում ենք, և դա ամենօրյա ռեժիմով է տեղի ունենում: Բայց ես նորից եմ կրկնում՝ մեր նպատակների մեջ որևէ փոփոխություն տեղի չի ունեցել», - պատասխանեց Խամոյանը:Ընդդիմությունը փողոցային պայքարի ընթացքում այդպես էլ չհայտարարեց, թե հնարավոր իշխանափոխության դեպքում ով է լինելու վարչապետի իրենց թեկնածուն։ Ընդդիմադիր երկու խմբակցությունների առաջնորդները՝ նախկին նախագահները՝ Սերժ Սարգսյանը ու Ռոբերտ Քոչարյանը այդպես էլ հանրահավաքների հարթակներից ելույթներ չունեցան։ Այս ազդե՞ց «Դիմադրություն» շարժման պայքարի վրա հարցրինք «Պատիվ ունեմ» խմբակցության ղեկավար Հայկ Մամիջանյանին:«Կարծում եմ, որ մեր պայքարն առաջին հերթին Հայաստանի և Արցախի անվտանգության համար է, ուստի ցանկացած անձի վերաբերյալ քննարկում պիտի դրան ստորադասվի: Ես հասկացա, որ հարցին ուղիղ պատասխան չտվեցի, բայց կարծում եմ, տեսլականն ասացի», - արձագանքեց նա:Միաձա՞յն է եղել խորհրդարան վերադառնալու որոշումը՝ ընդդիմադիրները չեն ցանկանում հանրայնացնել ներքին քննարկումները։ Իսկ կա՞ն պատգամավորներ, ովքեր այնուամենայնիվ չեն վերադառնա։ «Պատիվ ունեմ»-ից հստակեցնում են իրենց խմբակցությունից՝ ոչ։ «Հայաստան» խմբակցությունից չեն պատասխանում, միայն նշում են, թե այս պահին չկան պատգամավորներ, որ որոշել են մանդատները վայր դնել։Իշխանական գործընկերները ողջունեցին ընդդիմադիրների վերադարձը. - «Հարգելի ընդդիմադիր գործընկերներ, իմ հայտարարությունը որպես այդպիսին առավել, քան կարճ է, բարի վերադարձ»:Զուգահեռ, սակայն, իշխանականները ակնարկում էին, որ ընդդիմությունը իրականում վերադարձել է բացակայությունների պատճառով մանդատներից չզրկվելու վախից։«Պատիվ ունեմը» որոշել է վաղվա հարցուպատասխանին չի մասնակցելու, «Հայաստան» խմբակցությունում հարցը դեռ քննարկում են:  "
Քաղաքականություն,"«Եթե Հայաստանը փորձի կանխել բունկերների կառուցումը, կարող է լայնամասշտաբ պատերազմ սկսվել». իշխանական պատգամավոր"," Պաշտոնական Երևանն ամենաբարձր մակարդակով ահազանգում է Ադրբեջանի կողմից նոր ռազմական գործողությունների հնարավորության մասին։Վարչապետ Նիկոլ Փաշինյանը վերջին օրերին «Թվիթերի» իր էջում պարբերաբար անդրադառնում է սահմանային իրավիճակին և Ալիևի սպառնալից հայտարարություններին, հարցազրույցներում ու ելույթներում զգուշացնում, որ Ադրբեջանը փորձում է ցեղասպանություն իրականացնել արցախահայության նկատմամբ։Երեկ էլ Փաշինյանը շեշտել է, որ Ալիևը բացահայտ ահաբեկում է Հայաստանի քաղաքացիական բնակչությանը՝ զինվորական համազգեստով՝ զինվորականների առջև հայտարարելով, թե Գորիսը, Սիսիանը, Կապանը և հայկական այլ քաղաքներ իրենց տեսադաշտում են, ու հայերը հասկանում են, թե դա ինչ է նշանակում:Հայաստանի անվտանգության խորհրդի քարտուղար Արմեն Գրիգորյանն էլ, անդրադառնալով Ադրբեջանից պարբերաբար հնչող մեղադրանքներին, թե Հայաստանն է խախտում հրադադարը, «Սիվիլնեթ»-ի հետ զրույցում, նշել է, որ Բաքուն այդ կերպ նպատակ ունի լարել իրավիճակը և ռազմական գործողություններ սկսել։«Այս պահին ևս շարունակում է վտանգը մնա առկա, որ Ադրբեջանը հնարավոր է ռազմական սադրանք իրականացնի Հայաստանի նկատմամբ, և նաև այս կոնտեքստում մենք շարունակում ենք աշխատել և մեր կարողություններն ուժեղացնել, ինչպես նաև միջազգային հանրության հետ աշխատել, որպեսզի թույլ չտանք այդպիսի էսկալացիա», - ասաց ԱԽ քարտուղարը։Արմեն Գրիգորյանի համոզմամբ, սակայն, միայն միջազգային մեխանիզմները բավարար չեն Ադրբեջանին զսպելու համար։Սեպտեմբերի 13 -ի հարձակման ժամանակ Հայաստանի բանակի պատասխանը և միջազգային ներգրավածությունը հնարավորություն են տվել կանգնեցնել հարձակումը, բայց չեն կարողացել կանխել այն։ Հետևաբար, Հայաստանը պետք է բարեփոխի և ուժեղացնի իր պաշտպանական համակարգը։«Միայն միջազգային մենախնիզմն արդյունավետ չի աշխատում։ Անհրաժեշտ է, որպեսզի մենք կարողանանք մեր կարողություններն ավելացնենք, մեր բանակը բարեփոխենք և այդ առումով մեխանիզմների կոմպլեկտ ստեղծենք, որպեսզի բացառենք Ադրբեջանի հետագա պրովոկացիան Հայաստանի և Լեռնային Ղարաբաղի նկատմամբ», - ասաց Գրիգորյանը։Անցած շաբաթ նախկին օմբուդսմեն Արման Թաթոյանը հրապարակել էր Սյունիքի և Վայոց Ձորի մարզերում իր ղեկավարած հիմնադրամի փաստահավաք զեկույցը՝ հայտարարելով, որ ադրբեջանական զինուժը մտադրություն չունի հեռանալ Հայաստանի ինքնիշխան տարածքից, ավելին՝ Հայաստանի տարածքում ճանապարհներ ու անգամ բունկերներ է կառուցում։Խորհրդարանի Պաշտպանության հանձնաժողովի փոխնախագահ Արմեն Խաչատրյանը չի հերքում Թաթոյանի տվյալները, նշելով, թե նախկին օմբուդսմենը որևէ հայտնագործություն չի արել։«Այո՛, մենք գիտենք և բոլորդ էլ գիտեք, որ այդպես է։ Կա սուվերեն տարածքում ադրբեջանական զինուժ, իհարկե, այդ զինուժը հողի վրա չի քնում, ամրաշինական աշխատանքներ է անում, խրամատներ է փորել և այլն», - ասաց իշխանական պատգամավորը։Հարցին, թե ինչո՞ւ հայկական զինուժն այդ բունկերների, ճանապարհների կառուցումը չի արգելում, Խաչատրյանը պատասխանեց․ - «Արդեն պիտի շատ հասկանալի ասեմ, որ այս հարցն այլևս չտաք՝ այս իրավիճակում, մեր այս ուժերի հարաբերակցության վիճակում, մենք սկսե՞նք մարտական գործողություններ, իհարկե տեղական հաջողությունների հաստատ կհասնենք, բայց հետո, որ լայնամասշտաբ սկսեց, այդ հարցը կարծում եմ, որ տեղին չի լինի ինձ տալ»։Ճշտող հարցին, որ եթե հիմա Հայաստանը փորձի կանխել այդ բունկերների, ճանապարհների կառուցումը, կարող է լայնամասշտաբ պատերազմ սկսվի՞, պատգամավորը պատասխանեց․ - «Իհարկե՝ այո՛, հատկապես, որ Ադրբեջանն ամեն ինչ անում է, հրահրում է, որպեսզի խաղաղ գործընթացները վիժեցվեն։ Այս պահի դրությամբ լայնամասշտաբ մարտական գործողություններ սկսելը Հայաստանի Հանրապետության համար կունենա շատ ծանր հետևանքներ»։Արձագանքելով դիտարկմանը, որ այսօր Հայաստանի բազմաթիվ համայնքներ գտնվում են ադրբեջանական զինուժի դիտարկման տակ, Պաշտպանության հանձնաժողովի փոխնախագահը հակադարձեց, թե անգամ Երևանը կարող է նշանառության տակ լինել։«Այդպիսի տարածք չկա Հայաստանի Հանրապետությունում, սկսած Երևանի կենտրոնից, որ բացառի նշանառության տակ գտնվելը: Այսօրվա զինտեխնիկայի պայմաններում և այն հագեցվածությունը, որ ունի Ադրբեջանը և ամբողջ աշխարհում առկա զինտեխնիկայի այս իրավիճակում 300, 400, 500 կմ-ի վրա ինչ-որ թիրախ խոցելը որևէ խնդիր չի առաջացնում: Նաև Հայաստանի Հանրապետությունը այդ ներուժը ունի 500, 400 կմ-ի վրա ինչ-որ թիրախ խոցելու: Այսինքն՝ նշանակում է, որ որտեղ է դիտարկվում, ոնց է արվում, ինչ է արվում, եթե կա որոշում հարձակման մասին ինչ-որ թիրախ խոցելու, ապա հաստատ այդ թիրախի վրա հարձակումներ կիրականցվեն՝ անկախ նրանից, թե քանի կմ հեռավորության վրա է, աչքով տեսանելի է, թե տեսանելի չէ», - նշեց Խաչատրյանը:Խորհրդարանի Մարդու իրավունքների հանձնաժողովի նախագահ, ընդդիմադիր «Պատիվ ունեմ» խմբակցության անդամ Թագուհի Թովմասյանն այսօր հրատապ գրություններ է հասցեագրել միջազգային գործընկերներին՝ ահազանգելով, որ թուրք-ադրբեջանական տանդեմը կրկին հող է նախապատրաստում նոր ռազմական ագրեսիայի համար։Մարդու իրավունքների հանձնաժողովի նախագահը հորդորել է միջազգային կառույցներին դատապարտել Արցախի և Հայաստանի ժողովրդի հիմնարար իրավունքները խախտող Ադրբեջանի հանցավոր վարքագիծը և թույլ չտալ նոր ագրեսիա խաղաղ հայ բնակչության նկատմամբ։  "
Քաղաքականություն,Հրաչյա Հակոբյանը չի մեկնաբանում Ջերմուկում Ադրբեջանի կողմից բունկեր կառուցելու մասին Թաթոյանի պնդումը," Արդյոք Ադրբեջանը բունկեր ու ճանապարհներ է կառուցում Ջերմուկում, ինչպես օրերս հայտարարեց Հայաստանի մարդու իրավունքների նախկին պաշտպան Արման Թաթոյանը։ Իշխող «Քաղաքացիական պայմանագիր» խմբակցության պատգամավոր Հրաչյա Հակոբյանը Թաթոյանի հայտարարությունները չցանկացավ մեկնաբանել, փոխարենը մեջբերեց կառավարության հայտարարությունները՝ Հայաստանի Հանրապետության սուվերեն տարածքից Ադրբեջանի բոլոր զորքերը պետք է դուրս գան։Դիտարկմանը, թե հատկապես ջերմուկցիներն անհանգստության մեջ են, ցանկանում են իմանալ՝ հակառակորդն էդտեղ բունկերներ ու ճանապարհներ կառուցո՞ւմ է, թե՞ ոչ, Հակոբյանն արձագանքեց․ -«Էդ մարդիկ նաև հետևում են կառավարության պաշտոնական հաղորդագրություններին և տեսնում են, թե, օրինակ, վարչապետ Փաշինյանն այլ իր գործընկերների հետ հանդիպման ժամանակ, ինչ հայտարարություններ է անում էդ թեմայով։ Էդ մարդիկ տեսնում են, որ իրենց անվտանգության հետ կապված աշխատանքներ տարվում են»։Նախկին օմբուդսմենն օրերս ներկայացրեց իր ղեկավարած հիմնադրամի փաստահավաք զեկույցը։ Քարտեզագետներից, իրավաբաններից և պատմաբաներից բաղկացած մասնագիտական խումբը Սյունիքում և Վայոց Ձորի մարզում արձանագրել է, որ ադրբեջանցիներն այս օրերին ակտիվորեն ամրացման աշխատանքներ են իրականացնում, ճանապարհներ և անգամ բունկեր են կառուցում՝ թիրախի տակ պահելով մի շարք համայնքներ, նաև Տաթևի և Ջերմուկի ՀԷԿ-երը, Կապանի պոչամբարը։ Թաթոյանն ասաց՝ եթե այս օբյեկտների հետ որևէ բան պատահի, ապա հետևանքներն աղետալի են լինելու։ Պաշտպանության նախարարությունը չի մեկնաբանում նախկին օմբուդսմենի հայտարարությունը։Օգտատերերից մեկի դիտարկմանը, թե, գտնվելով ահավոր ճնշումների տեկ, կառավարությունը հրաժարվել է «միասնական հայրենիքի» գաղափարից, իշխանական պատգամավորն արձագանքեց՝ չգիտի, թե ինչ ճնշումների մասին է խոսքը և իրենք էլ չեն հրաժարվել այդ գաղափարից։«Եթե Արցախի թեման է, ապա վարչապետ Փաշինյանը խոսեց այդ մասին, Անկախության հռչակագրի մեջ «միասնական հայրենիքի» դրույթը կա, բայց հաջորդ իսկ օրվանից մենք սկսել ենք խախտել այդ դրույթը՝ Արցախը դուրս բերվեց բանակցության սեղանից։ Մենք ինչ ենք ասում՝ պետք է ջանք չխնայենք, որպեսզի Արցախում ապրեն հայերը, լրինեն անվտանգ, որովհետև Արցախը մշտապես եղել է հայկական հող, հողը պաշտպանում են այնտեղ ապրելով», - ասաց պատգամավորը՝ կրկին վկայակոչելով Փաշինյանի հայտարարությունը՝ հիմա Արցախը պետք է խոսի Ադրբեջանի հետ, իրենք էլ կլինեն կանգնած Արցախի թիկունքին։«Շատ է ասվում, որ մենք հանձնում ենք Արցախը։ Մենք չենք կարող Արցախը հանձնել», - շեշտեց Հակոբյանը։Հակոբյանի հետ «Ֆեյսբուքյան ասուլիսն» ամբողջությամբ կարող եք դիտել ստորև․  "
Քաղաքականություն,"Փաշինյանի իշխանության ամեն հաջորդ օրը երկրի վիճակն ավելի վատ է, քան թե նախորդ օրը․ ընդդիմադիր պատգամավոր"," Փաշինյանի իշխանության ամեն հաջորդ օրը երկրի վիճակն ավելի վատ է, քան թե նախորդ օրը, երեկ «Ազատության» հետ զրույցում ասաց Ազգային ժողովի ընդդիմադիր «Հայաստան» խմբակցության պատգամավոր Արթուր Խաչատրյանը։ Դիտարկմանը, թե վարչապետն ասել է, որ ուժի մեջ է ընդդիմադիրների հետ հանդիպման իր հրավերը՝ տարբեր ֆորմատներով, Խաչատրյանն արձագանքեց՝ նախորդ հանդիպումներից հետո իրենք և Փաշինյանը տարբեր բաներ են ասել՝ շեշտելով՝ համոզված են՝ հաջորդ հանդիպման արդյունքները նույնպես կաղճատվեն, հետևաբար նոր հանդիպման մասին խոսելն ընդդիմադիր պատգամավորն անիմաստ համարեց։Խորհրդարանական «Պատիվ ունեմ» խմբակցությունն օրերս հայտարարեց, որ վերադառնում է Ազգային ժողով։ Խաչատրյանը չբացառեց, որ անհրաժեշտության դեպքում իրենք էլ կգնան և այդ հարթակը կօգտագործեն։Արթուր Խաչատրյանի հետ հարցազրույցից մի հատված ներկայացնում ենք ստորև․ «Ազատություն»․ - Վերջին հարցազրույցում Նիկոլ Փաշինյանն ասաց, որ հանդիպման տարբեր ֆորմատներով հրավերը ձեզ հետ իր ուժի մեջ է, և դուք կհամոզվեք, որ Հայաստանի շահերին հակասող քաղաքականություն չի վարվում, եթե գնաք և լսեք իրեն։Խաչատրյան․ - Մենք համոզվում ենք մի բանում, որ Փաշինյանի իշխանության ամեն հաջորդ օրը երկրի վիճակն ավելի վատ է, քան թե նախորդ օրը։ Իր հետ հանդիպումներ ենք ունեցել 44-օրյա պատերամի ընթացքում՝ մի քանի անգամ փակ ֆորմատով, մի քանի անգամ քաղաքական այլ ուժեր ներկայացան։ Այդ հանդիպման մասին մեր կողմը և ինքը տարբեր բաներ են ասել, և քանի որ մենք համոզված ենք, որ հաջորդ հանդիպման արդյունքները նույնպես կաղճատվեն, նոր հանդիպման մասին խոսել իմաստ չունի, որովհետև վստահություն մենք չունենք։ Եվ եթե ինքն ուզում է վստահության մթնոլորտ ստեղծել, թող էդ նախորդ հանդիպումների տեսագրությունները հրապարակի։«Ազատություն»․ - Հանդիպում չեք ուզում, խորհրդարանի նիստերին չեք մասնակցում, չի ստացվո՞ւմ, որ դուք լուսանցք եք մղում ձեր 200 հազար ընտրողների ձայները։Խաչատրյան․ - Մենք հայտարարել ենք, որ խորհրդարանի աշխատանքներին մասնակցելու ենք այն օրակարգով, որը երկրի համար առաջնային է, մասնավորապես, հիշո՞ւմ եք, ինչի մենք դուրս եկանք խորհրդարանից, որովհետև ասեցինք՝ «եկեք դատապարտենք Շուշիի դեկլարացիան թուրք-ադրբեջանական»։ Իշխանություններն ինչ-որ պատրվակով՝ անտրամաբանական ինձ համար, անհասկանալի, իրենք դրանից հրաժարվեցին, այնուհետև ասացինք՝ «եկեք խոսենք՝ որն է այն կարմիր գիծը, որից ներքև Հայաստանը չի գնա», որովհետև ապրիլ ամսին Փաշինյանն ասում էր՝ «միջազգային հանրությունն ասում է՝ կարգավիճակի հարցով նշաձողն իջեցնեք», հիմա ընդհանրապես կարգավիճակի մասին չի խոսվում։«Ազատություն»․ - Խորհրդարան վաղը «Պատիվ ունեմը» գնալու է, և ասում է, որ այդ հարթակն էլ պետք է օգտագործենք։Խաչատրյան․ - Շատ լավ, այսինքն՝ եթե անհրաժեշտություն լինի, մենք ինքներս նաև կգնանք և այդ հարթակը կօգտագործենք։«Ազատություն»․ - Վաղվա նիստին գնալո՞ւ եք։Խաչատրյան․ - Օրը կգա, բարին էլ հետը։«Ազատություն»․ - Այսինքն՝ չեք բացառում, որ գուցե վաղն արդեն․․․Խաչատրյան․ - Մենք երբեք չենք հայտարարել, որ բոյկոտում ենք Ազգային ժողովի աշխատանքները, այլապես ծրարով մանդատները կդնեինք։ Մենք ասում ենք՝ օրակարգը, որը մեզ համար առաջնային է։Խաչատրյանի հետ հարցազրույցն ամբողջությամբ կարող եք դիտել ստորև․  "
Քաղաքականություն,"Հայ Առաքելական եկեղեցու հետևորդ եմ, հետևորդ չեմ հոգևորականների, որ զբաղված են քաղաքականությամբ. Հրաչյա Հակոբյան
"," «Քաղաքացիական պայմանագիր» խմբակցության պատգամավոր Հրաչյա Հակոբյանի համոզմամբ՝ վարչապետի վերջին շրջանի համեմատաբար կոշտ հռետորաբանությունը ուղղված Ադրբեջանին պայմանավորված է Ադրբեջանի՝ Հայաստանի ինքնիշխան տարածք ներխուժմամբ: Այս մասին նա նշեց «Ազատության» «Ֆեյսբուքյան ասուլիսի» շրջանակներում:Ստորև ներկայացնում ենք հատվածներ ասուլիսից.«Երբ լինում է մեղմ հռետորաբանություն, մեզ մեղադրում են, որ չկա այդ կոշտությունը, երբ որոշակի կոշտություն կա հռետորաբանության մեջ, ասում են՝ ինչո՞ւ է կոշտ արձագանքում», - ասաց պատգամավորը՝ պատասխանելով հարցին, թե ինչով է պայմանավորված վարչապետ Փաշինյանի վերջին շրջանի համեմատաբար կոշտ հռետորաբանությունը ուղղված Ադրբեջանի իշխանություններին, արդյոք Արևմուտքն ուղիղ ազդանշաններ է ուղղում, թե աջակցում է Հայաստանին:«Իմ խորին համոզմամբ՝ դա պայմանավորված է նրանով, որ Արցախի հետ կապված խնդիրների վերաբերյալ, երբ տեղի ունեցավ օրինակ՝ 44-օրյա պատերազմը, մենք այդ հակամարտության մեջ, կարելի է համեմատական տանել այսպես, աշխարհի աչքերում Ռուսաստանն էինք, Ադրբեջանն այդ ժամանակ Ուկրաինան էր, և միջազգային հանրության աջակցությունն այդպես էր մեզ տրվում, իրենց աչքերում համենայն դեպս մենք ագրեսոր երկիր էինք, որը գրավել է այլ երկրի տարածքներ, հիմա այս իրավիճակում դերերի փոփոխություն է տեղի ունեցել՝ Ադրբեջանին մեղադրում են ագրեսիայի մեջ, որովհետև ոտնձգություն է իրականացնում ՀՀ սուվերեն տարածքի վրա, այստեղից արդեն, բնականաբար, երբ քո սուվերեն տարածքի վրա ոտնձգություն է իրականացվում, վարչապետն արդեն, այո, պետք է հայտարարություններ անի, որը և արվում է, այնպես որ…ինչու չէ նաև այո պայմանավորված Արևմուտքի աջակցությամբ և նմանատիպ հարցերով՝ աշխարհաքաղաքական»:Հրաչյա Հակոբյանը չմեկնաբանեց մարդու իրավունքների նախկին պաշտպան Արման Թաթոյանի հայտարարությունները, թե Սյունիքում և Վայոց Ձորի մարզում ադրբեջանցիներն այս օրերին ակտիվորեն ամրացման աշխատանքներ են իրականացնում, ճանապարհներ և անգամ բունկեր են կառուցում՝ թիրախի տակ պահելով մի շարք համայնքներ, նաև Տաթևի և Ջերմուկի ՀԷԿ-երը, Կապանի պոչամբարը։Նա ասաց, որ ջերմուկցիները նաև հետևում են կառավարության պաշտոնական հաղորդագրություններին և տեսնում են, որ վարչապետ Փաշինյանն իր այլ գործընկերների հետ հանդիպումներում ինչ հայտարարությունն է անում այդ թեմայով: «Այդ մարդիկ տեսնում են, որ իրենց անվտանգության հետ կապված աշխատանքներ տարվում են», - նշեց նա:Օգտատերերից մեկը հետաքրքրվել էր՝ քանի՞ հոգի է հիմա հավատում իշխող կուսակցությանը՝ նշելով, որ ինքն էլ հավատացել է, սակայն այլևս չունի այդ հավատը:«Մեզ հավատալը մեզ համար կոնկրետ ցուցիչներ ունի, դա ընտրությունների միջոցով մեզ տրված քվեն է, եթե կոնկրետ պատասխանեմ այդ հարցին, ապա մոտ 630 հազար մարդ դեռ շարունակում է մեզ հավատալ, որի արդյունքում մենք այսօր մեծամասնություն ենք խորհրդարանում», - հավելեց պատգամավորը:Մեկ այլ հարցին, թե քանի դիվանագետ կա իշխող ուժի շարքերում, Հակոբյանն արձագանքեց, թե վարչապետի առաջին արած հայտարարություններից եղել է այն, որ կադրային ջարդ չի իրականացնելու. «Հենց այս պահին կարծում եմ, օրինակ՝ ԱԳՆ-ում տեղի չի ունեցել կադրային ջարդ, և մեծ մասն այնտեղ աշխատողների դիվանագետներ են»:Քանի ամիս տևեց Ազգային ժողովի այգին հանրայացնելը, ինչո՞ւ այլևս հեծանիվով ու մետրոյով չեք երթևեկում, հետաքրքրվել էին օգտատերերը Հրաչյա Հակոբյանից: Հիշեցնենք, խորհրդարանի պարիսպները վերջերս սկսել են ավելի ամրանալ և վեր խոյանալ, այնինչ ընտրություններից հետո այգու դռները բացվել էին:ՔՊ-ական պատգամավորն ասաց՝ 2020-ի աղետալի պատերազմից հետո տեսան, թե ինչ ձեռագիր ուներ այն ժամանակվա ընդդիմությունը. «Հենց նույն այդ այգու դիմաց սպանության, գնդակահարության ներկայացումներ էին ցուցադրում, ինչու չէ նաև Արարատ Միրզոյանի մահափորձը, ուղղակի անվտանգության նկատառումներից ելնելով՝ այդպիսի որոշում է կայացվել, բայց այն, որ մենք ունեինք կամք, և եթե կարելի է ասել՝ հիմա էլ մեզ մնար, կուզենայինք այդ այգին տալ հանրությանը, հնարավորություն տալ այնտեղ զբոսնելու»:Նա հավելեց, որ խորհրդարանի պարիսպները բարեկարգվել են, իսկ փշալարեր ինքը չի գտել, չնայած լրատվամիջոցների տեսանյութերում դրանք երևում են:Ինչ վերաբերում է ազատ երթևեկելուն, պատասխանեց. «Իսկ ո՞վ ասաց՝ չենք երթևեկում, եթե նկատի ունեն վարչապետի հեծանիվով աշխատանքի գնալը, բոլորովին վերջերս տեսանք, որ օրինակ՝ վարչապետն իր կնոջ հետ Ազատության հրապարակից զբոսնելով…»:«Ես ինքս Հայ Առաքելական եկեղեցու հետևորդ եմ», - ասաց նա՝ անդրադառնալով հարցերից մեկին, թե իրենց թիմում արդյոք աթեիստներ կան, և թե ինչու վարչապետը չի մասնակցում հոգևոր արարողություններին: «Մեր թիմում շատ են եկեղեցու հետևորդները: Վարչապետ Փաշինյանը չի մասնակցում եկեղեցական այս կամ այն, Վեհափառ Հայրապետի ծննդյան չի մասնակցում կամ չի շնորհավորում…. չեմ ցանկանա խոսել այն մասին, թե ինչ արեց եկեղեցին, նախ ես ցանկանում եմ մի այպիսի գիծ տանել, ինձ համար համենայն դեպս այդպես է, ինձ համար եկեղեցին և հոգևորական մարդիկ նույնական չեն, ես եկեղեցուն այլ կերպ կարող եմ վերաբերվել և անհատ հոգևորականներին այլ վերաբերմունք ունենամ, և դա չի նսեմացնում իմ հավատքն առ եկեղեցի, եթե ես ինչ-որ հոգևորականի արածների մեջ տեսնում եմ ամբողջությամբ աշխարհիկ քայլեր և կապ չունեցող հոգևորականի հետ:Ես հետևորդ չեմ որոշ հոգևորականների, ովքեր զբաղված են քաղաքականությամբ, ովքեր օրինակ՝ մարտի 1-ին, երբ Երևան կենտրոնում 10 քաղաքացի գնդակահարվեց, ծպտուն չհանեցին, համերաշխության կոչեր չարեցին, այսօր երբ որ, օրինակ, ընդդիմադիրները կանգնում են հարթակին և բռնության կոչեր են հնչեցնում՝ գնանք, պատուհանից դուրս շպրտենք, այդ հոգևորականները կգնան, կկանգնեն այդ ուժի կողքին: Դա ինձ համար, մեղմ ասած, անընդունելի է»:  "
Քաղաքականություն,Վերջին շրջանում Փաշինյանի կոշտ  հակադարձումն Ալիևին Զոլյանը կապում է Արևմուտքի աջակցության հետ ," Վերջին շրջանում Հայաստանի կոշտ հակադարձումն Ալիևին, ըստ Ազգային ժողովի նախկին պատգամավոր, քաղաքական վերլուծաբան Միքայել Զոլյանի, ավելի շատ ուղղված է միջազգային հանրությանը՝ ցույց տալու, որ այն խաղաղության գործընթացը, որ տեղի է ունենում Մոսկվայի, Վաշինգտոնի, Բրյուսելի կողմից Ալիևը փորձում է վիժեցնել։Քաղաքական վերլուծաբանի կարծիքով՝ դա ուղղված է նաև Անկարային՝ նկատելով՝ այդ կոշտ արձագանքները մնում են Հայաստանի իշխանությունների՝ վերջին տարիներին որդեգրած խոսույթի շրջանակներում։Հայաստանն, ըստ Զոլյանի, ոչ թե ասում է, որ ինքն էլ կհարձակվի, այլ ասում է՝ «դուք հայտարարել եք, որ խաղաղություն եք ուզում, հիմա դուք անում եք քայլեր, որոնք հակասում են դրան»։Նկատելով, որ վերջին շրջանում մի փոքր վստահ տոնով է Երևանը արձագանքում Բաքվին՝ Զոլյանը սա նաև կապում է Արևմուտքի աջակցության հետ։«Ես իհարկե հատուկ տվյալներ չունեմ, բայց տպավորություն է ստեղծվում, որ Արևմուտքից որոշակի աջակցություն կա։ Իհարկե, այդ աջակցությունը ոչ թե դրա համար է, որ Հայաստանի, այսպես ասած, բոլոր ծրագրերն իրականացվեն, այդ աջակցությունը նրա համար է, որպեսզի հավասարակշռություն որոշակի ստեղծվի և խաղաղ գործընթացն առաջ գնա։ Այս իմաստով, ես կարծում եմ, որ Մակրոնի հայտարարությունները, ամերիկյան՝ Նենսի Փելոսիի այցը, հետո ամերիկյան տարբեր պաշտոնյաների հայտարարությունները որոշակի ինչ-որ իմաստով իրավիճակ են փոխել ոչ կտրուկ, բայց ամեն դեպքում որոշակի հույս են ներշնչում, որ ղարաբաղյան հակամարտությունը և Հայաստան-Ադրբեջան հարաբերությունները հայտնվել են միջազգային հանրության ուշադրության կենտրոնում, և այժմ Ալիևի ցանկացած քայլ չի կարող չնկատված մնալ, ուրիշ հարց է, թե ինչ պատասխան կլինի», - ասաց քաղաքական վերլուծաբանը՝ շարունակելով․ - «Դժվար է այսօր ակնկալել, որ կտրուկ սանկցիաներ կիրառվեն Ալիևի հանդեպ, բայց, ամեն դեպքում, որոշակի ուշադրություն կա, և կարծում եմ, որ ավելի վստահ այս արձագանքը դրանով է բացատրվում»։Շուշիում նոյեմբերի 9-ին Ալիևը կրկին սպառնալիքներ, մեղադրանքներ, պահանջներ, դժգոհություններ, ռազմատենչ հայտարարություններ արեց Հայաստանի հասցեին։ Հայաստանի վարչապետը երկու օր անց արձագանքեց ու տխրահռչակ որակեց Ադրբեջանի նախագահի՝ Շուշիի հայտարարությունները՝ շեշտելով՝ Ալիևը ոչ միայն սպառնում է, այլև արդեն նախապատրաստում է Լեռնային Ղարաբաղի հայության ցեղասպանություն։Հարցազրույցն ամբողջությամբ կարող եք դիտել ստորև․  "
Քաղաքականություն,"Ընդդիմադիր «Պատիվ ունեմ» խմբակցությունը վերադառնում է խորհրդարան, «Հայաստանը»՝ ոչ"," Ընդդիմադիր «Պատիվ ունեմ» խմբակցությունը, որ Հայաստան խմբակցության հետ միասնաբար բոյկոտել էր Ազգային ժողովի նիստերն ու փողոցում վարչապետի հրաժարականն էր պահանջում, որոշել է խորհրդարան վերադառնալ։Հաջորդ շաբաթվա քառօրյա նիստերին 6 հոգանոց «Պատիվ ունեմ»-ը ներկա կլինի, ասաց պատգամավոր Թագուհի Թովմասյանը. - «Ես կարծում եմ, որ այս պահին մենք շարունակելու ենք օգտագործել խորհրդարանական բոլոր լծակները, որպեսզի Նիկոլ Փաշինյանի իշխանության դեմ հնարավոր գործիքակազմով պայքարենք»։

Խորհրդարան վերադառնալը չի նշանակում հրաժարվել Փաշինյանի իշխանության դեմ պայքարից։ Թովմասյանի խոսքով՝ հիմա բոլոր լծակներով կպայքարեն նաև քաղաքական թիվ մեկ ամբիոնից. - «Ես կարծում եմ, որ մենք պիտի խորհրդարանի բոլոր լծակները օգտագործենք Նիկոլ Փաշինյանին իշխանությունից հեռացնելու համար»։«Պատիվ ունեմ»-ը խորհրդարան է վերադառնում միայնակ, առանց դաշնակից «Հայաստան» խմբակցության։ Պատգամավոր Գեղամ Մանուկյանն ասաց՝ վերադարձի միասնական որոշում չունեն. - «Միասնական որոշում խորհրդարան վերադառնալու չկա»։

Դաշնակցական Մանուկյանը պնդեց՝ իրենց որոշումն ուժի մեջ է, եթե վերադառնան էլ, ապա սեփական օրակարգով։ Ինչպես անցած նիստի հայտարարությունների ժամին, երբ մի խումբ ընդդիմադիր պատգամավորներ ամբիոնից ելույթ ունեցան եւ հեռացան. - «Եթե այլ որոշումներ լինեն, դրա մասին կտեղեկացնենք»։

Խորհրդարանական ընդդիմությունը՝ «Հայաստան» ու «Պատիվ ունեմ» խմբակցությունները գարնանից բոյկոտեցին Ազգային ժողովի նիստերը և Փաշինյանի հրաժարականի պահանջով ամենօրյա ցույցեր ու անհնազանդության ակցիաներ սկսեցին։ Հիմա «Պատիվ ունեմ»-ը միայնակ է վերադառնում։ Արդյո՞ք սա նշանակում է, որ պառակտվել են ընդդիմադիր դաշնակիցները։Գեղամ Մանուկյանը վստահեցնում է, հիմա էլ միասնական են. - «Նաև պետք է ասեմ, որ անցնող քառօրյայի քվեարկություններին «Պատիվ ունեմ» խմբակցությունը որ ներկայացել է, նախապես մեր խմբակցությանը տեղյակ էր պահել, որ իրենք ներկայանալու են»։

Իսկ վերադարձող «Պատիվ ունեմ»-ը պատրա՞ստ է քննարկել իշխանության նախագծերը։ «Բնականաբար, մենք սնդիկի մասին օրենքի շուրջ չենք հավաքվելու քննարկենք որևէ հարց և պետք է հասկանանք, թե ինչ առաջնահերթություններ կան։ Ես, օրինակ, բազմաթիվ հարցեր ունեմ Մարդու իրավունքների պաշտպանին առնչվող, որոնք այս ընթացքում ես փորձել եմ տարբեր հարթակներում բարձրաձայնել և լուծում գտնել։ Դրանք նաև այսուհետ դուք կլսեք նաև Ազգային ժողովի ամբիոնից»։Պատգամավոր Լիլիթ Ստեփանյանն ասում է՝ ընտրողները ընդդիմադիրներին միայն փողոցում պայքարելու համար չեն ձայն տվել. - «Նրանց ընտրողները չեմ կարծում նրանց մանդատ են տվել, որ նրանք ամիսներով, գուցե տարիներով խորհրդարանի դռները չբացեն և չզբաղվեն իրենց խնդիրներով»։

Իշխանական պատգամավորի կարծիքով, ընդդիմադիրների մի մասը վերադառնում է մանդատ կորցնելու վախից։ Եթե այս տարի իշխանությունն ընթացք չտվեց բացակայություններին, դա չի նշանակում, որ հետագայում քննարկման առարկա չի դառնա. - «Ես կարծում եմ, նրանց որոշների մտավախությունը թերևս այս է։ Որովհետև ինչպես մենք, այնպես էլ նրանք հստակ գիտեն, թե այդ սահմանափակումները որ ժամկետից որ ժամկետ են։ Իսկ մենք սրանց կարող ենք անդրադառնալ 2023 թվականի հունվարին»։

Ոմանք էլ էությամբ օրենսդիրներ են ու ցանկանում են աշխատել, կարծում է իշխող խմբակցության պատգամավորը։ Ըստ նրա, իշխանությունն էլ հաճախ ընդդիմադիրների կարծիքների ու քննարկումների կարիքն ունի, որ ամիսներ շարունակ չկան խորհրդարանում։   "
Քաղաքականություն,Անի խոշորացված համայնքն այսօրվանից փաստացի ղեկավար չունի," Անի խոշորացված համայնքն այսօրվանից փաստացի ղեկավար չունի։ Երկու խմբակցությունների՝ «Քաղաքացիական պայմանագրի» ու «Հայկական երազանքի» բոյկոտի պատճառով նորընտիր ավագանու առաջին նիստն այսօր չկայացավ։ Իսկ օրակարգում մեկ հարց էր՝ համայնքապետի ընտրությունը։Ներկա էին միայն ամենաշատ ձայներ ստացած «Ազգ-համայնք» դաշինքի տասը անդամները։ Այս դաշինքի համայնքապետի թեկնածուն Անին 18 տարի ղեկավարած Արտակ Գևորգյանն էր, ում սեպտեմբերին կայացած ընտրություններում ընդամենը մեկ մանդատ չհերիքեց 6-րդ անգամ նույն պաշտոնը ստանձնելու համար։ Նիստը 1 ժամով հետաձգելուց հետո էլ քվորում չապահովվեց։Եթե առաջիկա երկու շաբաթների ընթացքում նորընտիր ավագանին չկարողանա հավաքվել ու համայնքապետ ընտրել, վարչապետը համայնքապետի պաշտոնակատար կնշանակի և արտահերթ ընտրություններ կնշանակվեն։49 տոկոսից ավելի քվե ստացած Արտակ Գևորգյանն ասում է, որ երկու քաղաքական ուժերի բոյկոտը մեկ նպատակ ունի. - «Հաղթանակը ոչնչացնելու մեջ է էսօրվա ողջ բոյկոտի տրամաբանությունը»:Նախորդ տեղական ընտրություններում մի քանի համայնքներում, որտեղ իշխող «Քաղաքացիական պայմանագիրը» պարտվել էր, հենց այս մեխանիզմն էլ գործեց՝ նիստերը բոյկոտվեցին, համայնքապետի պաշտոնակատար ու նոր ընտրություններ նշանակվեցին։ «Քաղաքացիական պայմանագրի» ցուցակի 2-րդ համարը՝ Էդգար Սաղաթելյանը չթաքցրեց՝ նիստը բոյկոտել են, որ համայնքապետ չընտրվի։«Որպեսզի չկայանա ավագանու նիստը, քաղաքական թիմի որոշումով որոշել ենք չներկայանալ: Մեր 8 ավագանիների և քաղաքական թիմի՝ «Քաղաքացիական պայմանագիր» կուսակցության որոշումը», - ասաց Սաղաթելյանը:«Ազատության» հարցին՝ այսինքն գնում եք արտահերթ ընտրությունների՞, նա պատասխանեց. «Այո»:«Հայկական երազանք» դաշինքի 3 մանդատը կարող է որոշիչ դեր ունենալ ավագանու նիստերի կայանալ-չկայանալու հարցում։ Դաշինքի ցուցակը գլխավորող Ագուն Սաղաթելյանն ընտրություններից հետո հայտարարել էր, որ միայն իր օրակարգով է պատրաստ համագործակցության։«Իմ օրակարգը եղել է, որ անկախ ընտրությունների արդյունքներից, ես ոչ մի ուժի միանալու առաջարկությամբ հանդես չեմ գալու, իսկ ինչ-որ մի ուժ եթե կուզենա իր շուրջ համախմբելու՝ իմ առաջին համար լինելով առաջ գնանք, այդ դեպքում կքննարկենք համայնքի շահերից ելնելով», - ասաց Ագուն Սաղաթելյանը:Թեև անցած չորս տարիներին Արտակ Գևորգյանի հրաժարականի պահանջով Մարալիկում պարբերաբար բողոքի ակցիաներ են եղել, սակայն նա իշխող կուսակցությունից մոտ 700 ձայն ավելի էր ստացել։ Նա նաև համայնքային բյուջեն յուրացնելու երկու քրգործով էր անցնում, դրանցից մեկը կարճվել է, մյուսն էլ հասել է վերաքննիչ ատյան։ Գևորգյանից հետաքրքրվեցինք՝ արդյոք իշխանությունների կողմից ճնշումներ եղե՞լ են, որ չառաջադրվի:«Չորս տարի իմ դեմ պայքար է եղել, էլ ի՞նչ պայքարի մասին էր խոսքը, էլ ի՞նչ պայքար դրվեր, եթե չորս տարի ես պայքարի միջով անցել եմ ու պայքարի միջով անցնելով հանդերձ ապացուցել էի, թե՛ իմ ունեցած հնարավորությունները, թե՛ իմ ունեցած մաքրությունը և պետականության ու ժողովրդի մեջ լինելու իմ ունեցած ամրությունը», - ասաց նա:Գևորգյանն ընդգծում է՝ ղեկավար չունենալու պարագայում 19 համայնք միավորող Անիում աշխատանքները մեծապես կտուժեն, համայնքը հաստատված բյուջե չի ունենա, ծրագրեր չեն իրականացվի. - «Ինչ-որ տեղ կան հարցեր, որոնք օդից կախված վիճակում են, քանի որ օրենքները բավականին թույլ են մեկնաբանված, բավականին թույլ են ներկայացված և օրենքի բացերի պատճառով, այսօր Անի համայնքում կան գործընթացներ, որոնք իրոք տուժվելու են հետագայում»:Երկուշաբթի ավագանու հաջորդ նիստը կայանալ-չկայանալու հարցը օդից կախված է մնում։  "
Քաղաքականություն,"Բաքվից հնչող հայտարարությունը, թե «արտատարածքային միջանցք չեն պահանջում», Աղաջանյանը  «մանիպուլյատիվ գործելաոճի դրսևորում է» համարում"," Ադրբեջանի փոխվարչապետ Շահին Մուստաֆաևի հայտարարությունը, թե Բաքուն արտատարածքային միջանցք չի պահանջում, Հայաստանի Ազգային ժողովի Արտաքին հարաբերությունների հանձնաժողովի նախագահ Էդուարդ Աղաջանյանը Բաքվի մանիպուլյատիվ գործելաոճի հերթական դրսևորում համարեց։Աղաջանյանը շեշտեց՝ երբ գործնականում հնարավոր է լինում Բաքվի հետ համաձայնության գալ կարևորագույն դրույթների վերբերյալ, ըստ էության, տրանսպորտային ուղիների ապաշրջափակման հարցին հասնելիս, ռեժիմի վերաբերյալ շատ հստակ և սկզբունքային տարաձայնություններ են ի հայտ գալիս։ Այստեղ, ըստ Աղաջանյանի, արդեն պարզ է դառնում, որ միջանցք ասելով՝ Ադրբեջանի նախագահը նկատի ունի այն նույն գործունեության ռեժիմը, որն ուղիղ համեմատական է Լաչինի միջանցքի հետ։Իշխանական պատգամավորը նկատեց՝ եթե լիներ որևէ անհասկացվածություն, վերջին մեկ տարվա հանդիպումների ընթացքում այդ հարցի վերաբերյալ շատ հեշտ կլիներ հստակություն մտցնել։Վկայաբերելով 2020 թվականի նոյեմբերի 9-ի հայտարարությունը՝ Աղաջանյանն ասաց՝ փաստաթղթում կա միջանցքի մեկ ձևակերպում, որը վերաբերում է Լաչինի միջանցքին, և այդ միջանցքի գործողության ռեժիմը շատ հստակ և պարզ է բոլոր կողմերի համար։Երեկ, կառավարության նիստի ժամանակ, վարչապետ Նիկոլ Փաշինյանն ասաց, թե Ադրբեջանն է հրաժարվում նոր կոմունիկացիաների կառուցման առաջարկից, որը Հայաստանը գրավոր ձևակերպել է և Ադրբեջանին է փոխանցել դեռևս 2021 թվականի դեկտեմբերին՝ շեշտելով, որ պատրաստվում են առաջիկայում այս թեմայով նոր առաջարկ ներկայացնել։ «Այս թեմայով լրացուցիչ պահուստային առաջարկ ունենք», - ասաց գործադիրի ղեկավարը՝ չմանրամասնելով։Հարցին, թե ի՞նչ առաջարկի մասին էր երեկ խոսում վարչապետը, Աղաջանյանը պատասխանեց, որ ինքը տեղյակ չէ։Շուշիում, Ադրբեջանի «հաղթանակի օրվա» կապակցությամբ հանդիսավոր միջոցառմանը, Իլհամ Ալիևը կրկին սպառնալիքներ, մեղադրանքներ, պահանջներ, դժգոհություններ, ռազմատենչ հայտարարություններ հնչեցրեց Հայաստանի հասցեին ու շեշտեց, թե «Զանգեզուրի միջանցքը Հայաստանի պարտավորությունն է, որը ստանձնել է»։«Երկու տարի է մենք ձեռք չենք տալիս Լաչինի ճանապարհով Հայաստանից Ղարաբաղ և հակառակ ուղղությամբ երթևեկող մեքենաներին։ Մենք պարտավորություն ենք վերցրել և կատարում ենք այն։ Հայաստանը նույնպես պարտավորություն է ստանձնել, որպեսզի ճանապարհային կապ լինի Ադրբեջանի արևմտյան շրջանների և Նախիջևանի Ինքնավար Հանրապետության միջև», - ասաց Ալիևը։Երեկ, արձագանքելով Ադրբեջանի նախագահին, Հայաստանի վարչապետը հայտարարեց՝ Ալիևը, մանիպուլյատիվ զուգահեռներ անցկացնելով Լաչինի և այսպես կոչված՝ «Զանգեզուրի միջանցքի» միջև, հող է նախապատրաստում Արցախը Հայաստանի հետ կապող միակ՝ Լաչինի միջանցքը փակելու համար․ - «Ադրբեջանի նախագահը փորձում է հիմքեր ստեղծել, մտացածին հիմքեր Հայաստանի կողմից իբր իր պարտավորությունները չկատարելու պատրվակով Լաչինի միջանցքը փակելու, Լեռնային Ղարաբաղի հայությանը շրջափակելու և նրան ցեղասպանության ու հայրենազրկման ենթարկելու համար»:«Տխրահռչակ այդ ելույթով Ադրբեջանի ղեկավարությունը կոպտորեն խախտել է գրավոր պայմանավորվածությունը՝ ուժի կիրառումից և ուժի կիրառման սպառնալիքից ձեռնպահ մնալու մասին», - եզրափակեց Փաշինյանը:Աղաջանյանի հետ հարցազրույցն ամբողջությամբ կարող եք դիտել ստորև․   "
Քաղաքականություն,Օհանյանի համոզմամբ՝ բանակցողի փոփոխությունը Հայաստանը դուրս կհանի պարտվողական քաղաքականությունից," Ադրբեջանը նոր չէ, որ կոպտորեն խախտում է գրավոր բոլոր պայմանավորվածությունները և Բաքվի ռազմատենչ քաղաքականությունը վկայում է, որ Ալիևի ռեժիմը պատրաստ չէ խաղաղության։Ազգային ժողովի ընդդիմադիր «Հայաստան» խմբակցության ղեկավար Սեյրան Օհանյանն, արձագանքելով երեկ կառավարության նիստում վարչապետի ելույթին, տարակուսում է՝ Փաշինյանը միայն նո՞ր է հասկացել, որ Արցախի ինքորոշման առաջին իսկ պահերից Բաքուն մշտապես տարբեր սադրանքների, դիվերսիաների, հարձակումների է դիմել ու դիմում։«Հիմա տեսեք, երկրի ղեկավարը խի նո՞ր է տեսնում, որ չեն պահպանվում այն բոլոր նորմերը, պայմանավորվածությունները, որ եղել են և՛ համատեղ հայտարարության մեջ, և՛ նաև տարբեր բանավոր պայմանավորվածություններում։ Իհարկե՝ ոչ, և այդ ամեն ինչը պետք է ժամանակին իրականացվի», - ասաց Օհանյանը։Փաշինյանի հրաժարականն արդեն ավելի քան մեկ տարի պահանջող խմբակցության ղեկավարը դարձյալ պնդեց, որ իշխանությունները ճնշման տակ են, դրանով է պայմանավորված այսօր պատերազմում հաղթած Ալիևի անզուսպ հռետորաբանությունը։ Միակ ելքը, ըստ Օհանյանի, բանակցողի փոփոխությունն է, նոր իշխանության ձևավորումը, որը, պաշտպանության նախկին նախարարի համոզմամբ, Հայաստանը դուրս կհանի պարտվողական քաղաքականությունից։ Թե ինչպես, Օհանյանը չհստակեցրեց։Փաշինյանը երեկ նաև ասել էր, որ Ալիևը, մանիպուլյատիվ զուգահեռներ անցկացնելով Լաչինի և այսպես կոչված՝ «Զանգեզուրի միջանցքի» միջև, հող է նախապատրաստում Արցախը Հայաստանի հետ կապող միակ՝ Լաչինի միջանցքը փակելու, Արցախի ժողովրդին ցեղասպանության ենթարկելու համար։«Այնպես որ, այսօր Արցախում, որ Ալիևն ասում է՝ հայկական ուժերը պետք է դուրս բերվեն, Արցախում իրականում հայկական ուժեր են, բայց ոչ Հայաստանի», - ասաց Օհանյանը։Դիտարկմանը, թե Փաշինյանը երեկ կառավարության նիստում ևս շեշտեց, որ կա Լեռնային Ղարաբաղի պաշտպանության բանակ, որը լուրջ խոչընդոտ է Ադրբեջանի ցեղասպան քաղաքականությունը կյանքի կոչելու համար, պաշտպանության նախկին նախարարն այսպես արձագանքեց․ - «Փաշինյանն էսօր է գիտակցել, իսկ եթե ի սկզբանե դա իրականացներ, ի սկզբանե ինքը գիտակցեր, ինքն այլ երկրի, ես նկատի ունեմ՝ Արցախի փոխարեն չէր ստորագրի նոյեմբերի 9-ին»։  "
Քաղաքականություն,«Խաղաղության օրակարգը Հայաստանի ու Ղարաբաղի հայերի խաղաղ ոչնչացումը չէ». Փաշինյան," Ալիևը ոչ միայն սպառնում է, այլև արդեն նախապատրաստում է Լեռնային Ղարաբաղի հայության ցեղասպանություն, այսօր կառավարության նիստի ժամանակ ասաց վարչապետ Նիկոլ Փաշինյանը՝ շեշտելով՝ այս մտադրությունն արտահայտված է նաև Լեռնային Ղարաբաղում ՌԴ խաղաղապահ զորախմբի տեղակայման ժամկետների մասին Ադրբեջանին նախագահի մեկնաբանություններում։«Առանց ԼՂ հայության անվտանգության և իրավունքների ապահովման միջազգային հստակ երաշխիքների խաղաղապահների դուրսբերման խոսույթ զարգացնելը ոչ միայն եռակողմ հայտարարությունների խախտում է, այլև Լեռնային Ղարաբաղի հայության ցեղասպանության նախապատրաստություն», - նկատեց գործադիրի ղեկավարը։2020 նոյեմբերի 9-ի փաստաթղթով ռուս խաղաղապահները Արցախում տեղակայվում են 5 տարի ժամկետով՝ հերթական հնգամյա ժամկետների ինքնաբերաբար երկարացմամբ։«Սա, ըստ էության, նշանակում է, որ խաղաղապահները ԼՂ-ում տեղակայված են անժամկետ, քանի դեռ հասցեագրված չեն Լեռնային Ղարաբաղի հայության իրավունքների և անվտանգության հետ կապված հարցերը և փարատված չեն անվտանգային բոլոր մտահոգությունները», - ասաց Փաշինյանը։Հայաստանն ունի միայն մեկ պարտավորություն՝ ապահովել տրանսպորտային կապը Ադրբեջանի Արևմտյան շրջանների և Նախիջևանի միջև, այսօր արձագանքելով Ադրբեջանի նախագահ Իլհամ Ալիևի հայտարարություններին ասաց Փաշինյանը՝ շեշտելով՝ որևէ հայտարարության մեջ հիշատակված չէ որևէ կոնկրետ երթուղի։Օրերս Շուշիում, Ադրբեջանի «հաղթանակի օրվա» կապակցությամբ հանդիսավոր միջոցառմանը, Ալիևը հայտարարեց, թե «Զանգեզուրի միջանցքը Հայաստանի պարտավորությունն է, որը ստանձնել է»։Ըստ վարչապետի՝ Հայաստանին մեղադրելով պարտավորությունները չկատարելու մեջ, Ալիևը փորձում է մտացածին հիմքեր ստեղծել Լաչինի միջանցքը փակելու, արցախահայությանը շրջափակելու և ցեղասպանելու համար։Վկայակոչելով Հայաստանի կառավարության կողմից շրջանառության մեջ դրված Հայաստան-Ադրբեջան սահմանին հսկիչ երեկ անցակետեր բացելու նախագիծը՝ Փաշինյանը շեշտեց՝ Հայաստանը հիմա էլ պատրաստ է նման հաղորդակցություն ապահովել, սակայն այդ որոշումը չի ընդունվում մի պատճառով՝ Ադրբեջանը չի ուզում այդ ճանապարհը։«Սա նշանակում է, որ ՀՀ-ն լիարժեքորեն կատարում է իր պարտավորությունը և Ադրբեջանը չի ցանկանում օգտվել ընձեռված հնարավորությունից։ Ընդ որում, նման մերժողականությունն անհասկանալի է։ Եթե Ադրբեջանն իսկապես խաղաղություն է ուզում և տրամադրված է խաղաղության, եկեք բացենք այդ հսկիչ անձնագրային կետերը, եկեք մարդկանց համար հնարավորություն ստեղծենք», - ասաց վարչապետը։Ինչ վերաբերում է նոր ճանապարհների կառուցմանը՝ գործադիրի ղեկավարը շեշետեց՝ որևէ հայտարարությամբ Հայաստանը նման պարտավորություն չունի՝ նկատելով՝ 2020 թվականի նոյեմբերի 9-ի փաստաթղթի 9-րդ կետը միայն նախատեսում է կողմերի համաձայնության պարագայում։«ՀՀ-ն պատրաստ է տալ իր համաձայնություն, իսկ համաձայնություն չի կայանում մի պատճառով՝ Ադրբեջանը շարունակում է ծավալել ձեռք բերված պայմանավորվածություններին և ստորագրված հայտարարություններին հակասող ագրեսիվ հռետորաբանություն և գործողություններ»։Խոսելով Երասխ-Ջուլֆա-Օրդուբադ-Մեղրի-Հորադիզ երկաթուղու վերականգնման աշխատանքներից, որի պայմանավորվածությունը ձեռք էր բերվել 2021 թվականի դեկտեմբերի 14-ին Բրյուսելում, Փաշինյանն ասաց՝ Ադրբեջանի նախագահն ինքն է դրժել այդ պայմանավորվածությունը։«Մի քանի օր անց Ալիևն ինք է հրաժարվել պայմանավորվածությունն ամրագրող փաստաթղթի ստորագրումից։ Ես պաշտոնապես հայտարարում եմ, որ այսօր էլ պատրաստ եմ ստորագրել այս պայմանավորվածությունը ամրագրող փաստաթուղթը», - ասաց վարչապետը՝ շեշտելով՝ Ադրբեջանն է հրաժարվում նոր կոմունիկացիաների կառուցման առաջարկից, որը Հայաստանը գրավոր ձևակերպել է և Ադրբեջանին է փոխանցել դեռևս 2021 թվականի դեկտեմբերին։Փաշինյանը նշեց, որ պատրաստվում են առաջիկայում այս թեմայով նոր առաջարկ ներկայացնել։ «Այս թեմայով լրացուցիչ պահուստային առաջարկ ունենք», - ասաց գործադիրի ղեկավարը՝ չմանրամասնելով։Սեպտեմբերի 13-ի մարտերի հետևանքով 16 անհետ կորած ունենք, ասաց Փաշինյանը՝ նկատելով՝ այդ տղաների մարմինները գտնվում են ադրբեջանական տիրապետության ներքո հայտնված տարածքներում, Ադրբեջանը բոլոր հնարավոր մեթոդներով ձգձգում է նրանց վերադարձը Հայաստան։«Ղարաբաղյան առաջին պատերազմից հայկական կողմի անհետ կորածների թիվը 777 է, 44-օրյա պատերազմից՝ 203, մենք նույնիսկ սեպտեմբերի 13-ից 16 անհետ կորած ունենք և այդ տղաների մարմինները գտնվում են Ադրբեջանի տիրապետության ներքո հայտնված տարածքներում ու Ադրբեջանը, բոլոր հնարավոր մեթոդներով, ձգձգում է նրանց վերադարձը Հայաստան, իսկ 2020 թվականից ի վեր հայկական կողմն Ադրբեջանին է վերադարձրել առաջին պատերազմի անհետ կորածների 130 մարմիններ և ակտիվորեն շարունակում է այդ ուղղությամբ աշխատանքը», - ասաց վարչապետը։Հայտարարելով, որ Հայաստանը հավատարիմ է ձեռք բերված բոլոր պարտավորություններին՝ Փաշինյանն ասաց՝ իրենցից կախված ամեն ջանք կգործադրեն՝ Հայաստան-Ադրբեջան սահմանների դելիմիտացիան հնարավորինս արագ ավարտին հասցնելու, տարածաշրջանային բոլոր տրանսպորտային և տնտեսական կապերի ապաշրջափակման, օր առաջ Ադրբեջանի հետ խաղաղության պայմանագիր կնեքելու համար՝ շեշտելով՝ իրապես և անկեղծ նվիրված են խաղաղության օրակարգին։«Բայց, եթե որևէ մեկը մտածում է, թե խաղաղության օրակարգը Հայաստանի Հանրապետության կամ Լեռնային Ղարաբաղի հայության խաղաղ ոչնչացումն է, չարաչար սխալվում է։ Խաղաղության օրակարգը Հայաստանի Հանրապետության և տարածաշրջանի խաղաղ զարգացումը և համակեցությունն է, և մենք հասնելու ենք մեր նպատակին», - եզրափակեց գործադիրի ղեկավարը։  "
Քաղաքականություն,«Ոչ մի միջանցք չենք կարա տանք»․ Սամվել Բաբայան," Հայաստանը ոչ մի միջանցք չի կարող տալ Ադրբեջանին, «Ազատության» հետ զրույցում ասում է Լեռնային Ղարաբաղի անվտանգության խորհրդի նախկին քարտուղար Սամվել Բաբայանն՝ անդրադառնալով Ադրբեջանի նախագահ Իլհամ Ալիևի ակնարկներին, թե ինքն էլ կարող է Լաչինում անցակետ դնել։Վկայակոչելով 2020 թվականի նոյեմբերի 9-ի եռակողմ հայտարարությունը՝ Բաբայանը շեշտեց՝ փաստաթղթով Լաչին-Ղարաբաղ ճանապարհի պատասխանատուն Ռուսաստանն է, թող փակեն Ռուսաստանն էլ մտածի՝ ոնց է բացում։ «Եթե Արցախը Նախիջևանի նման դառնում է Հայաստանի մաս, ինքը կարա էդ անցակետը դնի, բայց քանի որ Ալիևը՝ խելոք տղեն, ասում է, որ Ղարաբաղն իր մի մասն է, ապա անցակետ դնելուց ինքը պետք է մտածի՝ դրանով ինքը ճանաչո՞ւմ է, որ Ղարաբաղն անկախ պետություն է, թե՞ ոչ», - ասաց Արցախի ԱԽ նախկին քարտուղարը շեշտելով՝ չի կարծում, թե Ռուսաստանն էլ է ուզում, որ «Զանգեզուրի միջանցք» ասվածը կյանքի կոչվի։«Ոչ մի միջանցք չենք կարա տանք, ուզում է իրենք լինեն, ով ուզում է լինի», - ասաց Բաբայանը։Օրերս Շուշիում, Ադրբեջանի «հաղթանակի օրվա» կապակցությամբ հանդիսավոր միջոցառմանը, Ալիևը հայտարարեց, թե «Զանգեզուրի միջանցքը Հայաստանի պարտավորությունն է, որը ստանձնել է»։«Երկու տարի է մենք ձեռք չենք տալիս Լաչինի ճանապարհով Հայաստանից Ղարաբաղ և հակառակ ուղղությամբ երթևեկող մեքենաներին։ Մենք պարտավորություն ենք վերցրել և կատարում ենք այն։ Հայաստանը նույնպես պարտավորություն է ստանձնել, որպեսզի ճանապարհային կապ լինի Ադրբեջանի արևմտյան շրջանների և Նախիջևանի Ինքնավար Հանրապետության միջև։ Անցել է երկու տարի։ Որքա՞ն պետք է սպասենք», - ասել է Ադրբեջանի նախագահը՝ չհստակեցնելով, թե երբ և ինչ փաստաթղթերով է պաշտոնական Երևանը «Զանգեզուրի միջանցքի» իրականացման հարցով պարտավորություն ստանձնել:Պաշտոնական Երևանի արձագանքը չուշացավ՝ միջանցքը կարմիր գիծ է Հայաստանի համար և Հայաստանը երբեք նման պարտավորություն չի ստանձնել, խոսքը ճանապարհների ապաշրջափակման մասին է։ Անդրադառնալով խորհրդարանական ընդդիմության՝ Փաշինյանի հրաժարականի պահանջին, թե «պրոբլեմը Փաշինյանն է, եթե նա չլինի, դրությունը կփոխվի», Արցախի ԱԽ նախկին քարտուղարը շեշտեց՝ նախ, պիտի ասես՝ «թե ումով են փոխում Փաշինյանին», իսկ հրապարակում կանգնող ընդդիմության առաջնորդներ Ռոբերտ Քոչարյանի, Սերժ Սարգսյանի գալով, Բաբայանն ասաց՝ չի կարծում, թե բան կփոխվի։«Ես չեմ գտնում, որ իրենք որ գան, ինչ-որ բան է փոխվելու։ Կներեք, սենց կոպիտ արտահայտության համար։ Մեքենան փոխում ես օդանավով, ձին փոխում ես մեքենայով, բայց որ հետ եք գնում․․․, ես դրան համաձայն չեմ», - ասաց Բաբայանը։Դիտարկմանը, թե նրանց ծրագիրը՝ ուժեղացնել բանակը, հետո կարելի է Շուշին, Հադրութն էլ հետ բերել, Արցախի ԱԽ նախկին քարտուղարն այսպես արձագանքեց․ - «Ուժեղացնել բառակապակցությունը նայած ով, ոնց է հասկանում, ինչ է հասկանում դրա տակ։ Ես չեմ կիսում այն բոլոր ուժեղացնողների կարծիքը, որը էսօր էլ, որ ուժեղացնում են մթամ և առաջներում ինչ-որ արել են, նրանց»։Բաբայանի հետ հարցազրույցն ամբողջությամբ կարող եք դիտել ստորև․
 "
Քաղաքականություն,"Նոյեմբերի 9-ի եռակողմ հայտարարությունից երկու տարի անց խաղաղ չէ ո՛չ Արցախում, ո՛չ Հայաստանում"," 2020 թվականի նոյեմբերի 9-ի եռակողմ հայտարարությունից երկու տարի անց խաղաղ չէ ո՛չ Արցախում, ո՛չ Հայաստանում, կան մարդկային ու տարածքային նոր կորուստներ։

Չնայած երկու տարի առաջ այս օրը, Ռուսաստանի միջնորդությամբ, Հայաստանն ու Ադրբեջանը պարտավորվեցին դադարեցնել ռազմական գործողությունները և կանգ առնել զբաղեցրած դիրքերում, Ադրբեջանն անցած երկու տարում միայն Հայաստանից շուրջ 130 քառակուսի կիլոմետր տարածք է օկուպացրել։Վերջին լայնածավալ հարձակումը երկու ամիս առաջ էր՝ սեպտեմբերի 13 -ին, երբ ադրբեջանական բանակը երեք ուղղություններով ներխուժեց Հայաստանի ինքնիշխան տարածք՝ օկուպացնելով Սյունիքի, Գեղարքունիքի և Վայոց ձորի մարզերի մի շարք հատվածներ։ Թիրախում հայտնված մի շարք համայնքներում կյանքը դեռ բնականոն հուն չի մտել․ Կուտականում, օրինակ, բնակիչների մի մասը դեռ չի վերադառնում, վտանգավոր է, ասում է Գեղարքունքի մարզպետը։«Կուտական բնակավայրում խնդիր կա անվտանգության հետ կապված», - ասաց մարզպետը:Ադրբեջանական զինուժն այսօր Ջերմուկից 4.5 կիլոմտեր հեռավորության վրա է՝ նախկին 11 կիլոմետրի փոխարեն։ Ջերմուկցիների պնդմամբ, ադրբեջանցի զինվորները շարունակում են մնալ քաղաքի մատույցներում և նկատելի են անգամ անզեն աչքով։Ադրբեջանցիները 1-2 կիոլմետր առաջ են եկել նաև Սյունիքի մարզի Ներքին Հանդի ուղղությամբ, և, ըստ տեղի բնակիչների, գրավել են դիրքերի մեծ մասը։ Սահմանային այս գյուղն այսօր զրկված է խմելու ջրից ու անասնապահությամբ զբաղվելու հնարավորությունից։ Երեխաներն ու կանայք գյուղից հեռացել են։

Զինված ուժերի գլխավոր շտաբի փոխանցմամբ, ադրբեջանական զինուժը դիրքային առավելություններ է ձեռք բերել նաև Գեղարքունիքի մարզի Շորժաների ուղղությամբ։

Տարածքային կորուստներին զուգահեռ սեպտմեբերի 13-ի ադրբեջանական ագրեսիայի հետևանքով միայն մեկ օրում շուրջ 210 հայ զինծառայող է զոհվել։Չնայած Հայաստանից և միջազգային հանրությունից հնչող պահանջներին, Ադրբեջանն իր զորքերը ետ չի քաշում նաև սյունիքի Սև լճի մերձակայքից, ուր ներխուժել էին դեռ անցած տարվա մայիսին։«2021 թվականի մայիսի12-ի և 2022 թվականի սեպտեմբերի 13-ի ագրեսիայի հետևանքով Ադրբեջանն օկուպացրել է Հայաստանի Հանրապետության ինքնիշխան տարածքներ։ Մեր դիրքորոշումը միանշանակ է՝ ադրբեջանական զինված ուժերը պետք է դուրս գան Հայաստանի ինքնիշխան տարածքից», - ասել է վարչապետ Նիկոլ Փաշինյանը։Ընդ որում, անցած երկու տարվա ընթացքում Ադրբեջանը օկուպացրել է ոչ միայն ինքնիշխան Հայաստանի տարածքները, այլև այս տարվա մարտին, ռուս խաղաղապահների ներկայությամբ, ներխուժել է Արցախի Փառուխ գյուղ՝ գրավելով կարևոր նշանակություն ունեցող Քարագլուխ բարձունքի մի մասը։Նոյեմբերի 9-ի եռակողմ հայտարարությամբ ամրագրված հրադադարը խախտելուց բացի Ադրբեջանը դեռ չի կատարել նաև նույն հայտարարությամբ սահմանված՝ ռազմագերիներին վարադարձնելու պահանջը։ Մինչ օրս չի իրագործվել նաև տարածաշրջանի ապաշրջափակման դրույթը։ Ադրբեջանը շարունակ պնդում է, թե Հայաստանը պարտավորվել է միջանցք տրամադրել դեպի Նախիջևան, որը պետք է գործի Լաչինի միջանցքի օրինակով։ Երևանը հակադարձում է՝ նոյեմբերի հայտարարության մեջ այսպես կոչված «Զանգեզուրի միջանցքի» մասին որևէ հիշատակում չկա։Նիկոլ Փաշինյանը հայտարարել է՝ պատրաստ է երեք անցակետ բացել Ադրբեջանի համար` դեպի Նախիջևան, ընդգծելով, սակայն, որ դրանք պետք է գործեն Հայաստանի օրենսդրությամբ։«Այսօր Ադրբեջանը մի քանի կետերով կարող է հատել Հայաստանի սահմանը և երթևեկություն իրականացնել դեպի Նախիջևան, բայց միան Ղազախ-Նախիջևան հատվածով չէ, Ղազախ-Բերդ, Վարդենիսի հատվածում ենք դա կարող ենք ապահովել, Սիսիանի հատվածում, Երասխի հատվածում», - նշել է վարչապետը:Պաշտպանության նախկին նախարար, ընդդիմադիր «Հայաստան» խմբակցության ղեկավար Սեյրան Օհանյանի համոզմամբ՝ Ադրբեջանը շահագրգռված չէ իրականացնել նոյեմբերի 9 -ի հայտարարության կետերը, քանի որ արդեն իսկ առանց մի կրակոցի բազմաթիվ տարածքներ է ստացել։«Ադրբեջանի ղեկավարությունը ստացել է ամեակարևորն իր համար՝ առանց որևիցե մի փամփուշտի հետ են վարդարձրել Ակնայի, Քաշաթաղի, Քարվաճառի և նաև Բերձորի այդ միջանցքի որոշ հատվածներ: Հիմա ինքը պայքարում է հետագա կետերի իրականացման համար, այսինքն, խոսքը վերաբերում է ճանապարհների բացմանը, ընդ որում, պնդելով որպես «Զանգեզուրի միջանցքի» բացում և դրա համար ինքը շահարկումներ է անելու տարբեր, ասենք, նույն նոյեմբերի 9-ի փաստաթղթերի կետերից՝ գերիների վերադարձ, յուրաքանչյուր անձնավորության վերաբերյալ ինչ որ մի շահ ստանալով Հայաստանի Հանրապետությունից», - ասաց Օհանյանը:Քաղաքագետ Տիգրան Գրիգորյանի համոզմամբ՝ ստեղծված իրավիճակն այսօր ավելի բարդ է, քան 2020- ի նոյեմբերի 9 -ին էր․ ըստ նրա, պատճառն այն է, որ անցած 2 տարիներին Հայաստանի և Արցախի իշխանությունները արտաքին քաղաքականության ու անվտանգային համակարգում կոնկրետ քայլեր չեն ձեռնարկել։ Փաստաթղթի շուրջ վիճահարույց հայտարարությունների ֆոնին այն նաև դրական կողմ ունի՝ այսօր Արցախում հարաբերական խաղաղություն է, ասում է փորձագետը։«Իհարկե, պարբերաբար տեղի են ունենում ռազմական էսկալացիաներ, բայց այն, որ մինչ այսօր Արցախում ունենք հայ բնակչություն, այնուամենայնիվ, պետական մարմինները շարունակում են իրենց գործունեությունը, դա ևս նոյեմբերի 9-ի հայտարարության արդյունքներից մեկն է», - ասաց Գրիգորյանը:Երկու տարի առաջ ձեռք բերված պայմանավորվածություններով ռուս խաղաղապահները Արցախում կմնան մինչև 2025 թվականը, ի՞նչ կլինի դրանից հետո․ ըստ քաղաքագետի, ամեն ինչ կախված Ռուսաստանից։ Եթե 2025-ին Մոսկվան այնքան թուլացած լինի, որ Բաքուն կարողանա պարտադրել իր օրակարգը, և թույլ չտա խաղաղապահների ժամկետի երկարացում, ապա դա կնշանակի Արցախի հայաթափում։ Այս հանգամանքը հաշվի առնելով՝ Երևանը և Ստեփանակերտը պետք է աշխատեն այլընտրանքային տարբերակի ուղղությամբ։«Միջազգային գործընկերների հետ պետք է աշխատել՝ բացատրելով, որ առանց խաղաղապահ առաքելության ներկայության, փաստացիորեն տեղի է ունենալու էթնիկ զտում Արցախում և ամեն կերպ պետք է միջազգային դերակատարներն էլ աջակցեն, որպեսզի Արցախում ինչ-որ խաղաղապահ առաքելություն լինի», - ընդգծեց նա:Քաղաքագետը չբացառեց, որ Ադրբեջանը մոտ ապագայում կարող է սադրանքների դիմել Լաչինի միջանցքում՝ փորձելով այդ կերպ հաջողության հասնել այսպես կոչված «Զանգեզուրի միջանցքի» հարցում։   "
Քաղաքականություն,Իրանը չի ամրապնդում իր կապերը մի հարևանի հետ՝ ի վնաս մյուսի. Քանանի," Կովկասի խնդիրների լուծման ճանապարհն անցնում է տարածաշրջանի երկրների մայրաքաղաքներով, այլ ոչ թե արտատարածաշրջանային ուժերին դիմելու միջոցով, ըստ MEHR գործակալության, Հայաստանի և Ադրբեջանի միջև լարվածության ֆոնին ասել է Իրանի արտաքին գործերի նախարարության մամուլի խոսնակ Նասեր Քանանին։Իսլամական Հանրապետությունը մշտապես շեշտը դրել է հարևանների կողմից միմյանց տարածքային ամբողջականությունը հարգելու անհրաժեշտության վրա, ասել է ԱԳՆ խոսնակը:Նա հավելել է, որ Իսլամական Հանրապետությունը ևս մեկ անգամ իր պատրաստակամությունն է հայտնում՝ օգնելու տարբեր ձևաչափերով լուծել Ադրբեջանի և Հայաստանի միջև առկա խնդիրները, այդ թվում՝ երկկողմ, եռակողմ, ինչպես նաև «3+3» ձևաչափով համագործակցության մեխանիզմով։«3+3»-ը ղարաբաղյան 44-օրյա պատերազմից հետո Թուրքիայի նախաձեռնած և Ռուսաստանի աջակցությունը ստացած տարածաշրջանային համագործակցության նոր ձևաչափ է։ Այն ենթադրում է հարավկովկասյան երեք երկրների՝ Վրաստանի, Հայաստանի և Ադրբեջանի, ինչպես նաև տարածաշրջանի երեք տերությունների՝ Ռուսաստանի, Թուրքիայի և Իրանի մասնակցությունը։ Մոսկվայում 2021-ի դեկտեմբերի 10-ին տեղի ունեցավ առաջին նիստը՝ «3+2» ձևաչափով։ Վրաստանը հրաժարվեց մասնակցել նիստին՝ հայտարարելով, թե հարթակին չի միանում Ռուսաստանի հետ հակասությունների պատճառով։ Անդրադառնալով Ադրբեջանի նախագահ Իլհամ Ալիևի՝ Թեհրանի կողմից Երևանին չափազանց մեծ աջակցություն ցուցաբերելու մեղադրանքին, Քանանին ասել է․ - «Մեր սկզբունքային քաղաքականությունը հիմնված է բարիդրացիության և բոլոր հարևանների հետ հարաբերությունների ընդլայնման վրա»։ԱԳՆ խոսնակը միևնույն ժամանակ շեշտել է՝ Իրանը չի ամրապնդում իր կապերը մի հարևանի հետ՝ ի վնաս մյուսի։Խոսելով Հայաստանի և Ադրբեջանի հետ Իրանի սահմանների երկայնքով վերջերս տեղի ունեցած զորավարժություններին՝ Քանանին ասել է, որ նորմալ և նախապես ծրագրված քայլ էր, ինչի մասին ավելի վաղ պաշտոնական ուղիներով «տեղեկացրել էին շահագրգիռ հարևաններին»։Իրանը հոկտեմբերի կեսերին լայնածավալ զորավարժություններ անցկացրեց Ադրբեջանի հետ սահմանակից շրջաններում՝ Արաքս գետի շրջակայքում, դրանց մասնակցում էին Հեղափոխության պահապանների կորպուսի ցամաքային ուժերը։ Ղարաբաղյան վերջին՝ 44-օրյա պատերազմից հետո սա Իրանի զինված ուժերի երրորդ լայնածավալ զորավարժությունն էր Ադրբեջանի հետ սահմանակից այս շրջաններում։ Լրատվամիջոցները փաստում են, որ վարժանքները սկսվել են հայ-ադրբեջանական լարվածության ֆոնին։ Ավելի վաղ Իրանի նախագահն Ադրբեջանի առաջնորդին կրկին զգուշացրել էր, որ Թեհրանը չի հանդուրժի պատմական սահմանների և հայ-իրանական տարանցիկ ճանապարհների որևէ փոփոխություն։  "
Քաղաքականություն,Խաղաղության պայմանագիրը մինչև տարեվերջ կնքելը մեր ցանկությունն է. իշխանական պատգամավոր," Իշխող «Քաղաքացիական պայմանագիր» խմբակցությունում տեղյակ չեն, թե Հայաստանն ու Ադրբեջանը խաղաղության պայմանագրի ինչ տարբերակ են քննակել երեկ Վաշինգտոնում։Արտաքին հարաբերությունների խորհրդարանական հանձնաժողովի անդամ Սարգիս Խանդանյանն «Ազատությանը» փոխանցեց, որ Հայաստանի արտգործնախարարությունը պատասխանել է անցած ամիս Ադրբեջանից ստացված խաղաղության պայմանագրի լրամշակված տարբերակին՝ ներկայացնելով այդ փաստաթղթղի շուրջ իր առաջարկները։Կողմերը, նրա փոխանցմամբ, նաև այդ նոր առաջարկներն են քննարկել երեկ Վաշինգտոնում կայացած բանակցությունների ընթացքում. - «Հայաստանը մեկնաբանություններ և առաջարկներ ևս ներկայացրել է այդ տարբերակին Ադրբեջանի ուղարկած, և ըստ էության, ենթադրում եմ, որ հենց այդ հարցը քննարկման հարցերից մեկն է եղել տեղի ունեցած բանակցություններում Բլինքենի և Միրզոյանի միջև»։Հարցին, թե արդյոք այդ լրամշակված առաջարիները շատ են տարբերվում ավելի վաղ ներկայացվածներից, Խանդանյանը պատասխանեց. - «Ըստ էության ես ինքս ծանոթ չեմ այդ առաջարկներին, բայց ես գիտեմ, որ դա կարծես թե հինգ առաջարկների ավելի բացված տարբերակն էր։ Նաև չգիտեմ մանրամասնորեն, թե ինչ առաջարկներ է Հայաստանը ներկայացրել, բայց գիտեմ, որ ներկայացվել են առաջարկները, և հենց էդ առաջարկների շուրջ պետք է խոսակցություն տեղի ունենա»։Նա հավելեց, որ տեղյակ չէ, թե արդյոք կողմերը եկել են փոխհամաձայնության. - «Արտաքին գործերի նախարարության արված հայտարարությունից ակնհայտ է դառնում, որ կան հարցեր, որոնք դեռ համաձայնեցված չեն, մնում են չհամաձայնեցված, և քննարկումները պետք է այդ ուղղությամբ շարունակվեն»։Երեկվա եռակողմ հանդիպմանը ԱՄՆ պետքարտուղարն ասել էր, թե Հայաստանն ու Ադրբեջանը խիզախ քայլեր են անում խաղաղության հասնելու համար։Հարցին, թե որոնք են այդ քայլերը, և արդյոք խոսքը փոխզիջումների մասին է, Սարգիս Խանդանյանը պատասխանեց, թե, իր համոզմամբ, Բլինքենը նկատի է ունեցել մինչև օրս կողմերի միջև ձեռք բերված համաձայնությունները. - «Օրինակ, Պրահայում տեղի ունեցած հանդիպումը և դրա արդյունքում եղած հայտարարությունը, երբ Հայաստանը և Ադրբեջանը ըստ էության վերահաստատել են, որ ճանաչում են փոխադարձ տարածքային ամբողջականությունը՝ Ալմա Աթայի հռչակագրի և ՄԱԿ-ի կանոնադրության համաձայն։ Չկա որևէ հարց, որի շուրջ կա պայմանավորվածություն, փոխզիջումների գնալու որևէ դետալ, որը հանրայնորեն ասված չէ»։Բլինքեն - Միրզոյան - Բայրամով հանդիպումից հետո Հայաստանի արտգործնախարությունը տեղեկացրել է, թե կողմերը «վերահաստատել են շաբաթներ առաջ Պրահայում և Սոչիում Հայաստանի և Ադրբեջանի ղեկավարների ստանձնած հանձնառությունները»։Հարցին, թե արդյոք արևմտյան ու ռուսական նախաձեռնությունների հիշատակումը նպատակ ունի ցույց տալ, թե կողմերը չեն հակադրում Մոսկվայի և Վաշինգտոնի ջանքերը, արտաքին հարաբերությունների հանձնաժողովի իշխանական անդամն ասաց, որ առնվազն հայկական կողմը չի փորձում։ Խանդանյանն ընդգծեց` կարևոր է ոչ միայն այն, որ Հայաստանն ու Ադրբեջանը ի վերջո համաձայնեն, այլ, որ միջնորդ կողմն էլ կարողանա երաշխավորել դրանց իրագործումը. - «Կարևոր է հատկապես այն հանգամանքը, թե միջնորդ կողմը արդյո՞ք պատրաստ է և կարող է երաշխավորել իր կողմից արված առաջարկները»։Երեկ վարչապետ ՆԻկոլ Փաշինյանը խորհրդարանում դռնփակ հանդիպում է ունեցել, և ադրբեջանական կողմի հետ քննարկումներից մանրամասներ ներկայացրել կուսակիցներին և կառավարության անդամներին։ Թեև հանդիպումն անցել է փակ ռեժիմով, սակայն Սարգիս Խանդանյանը վստահեցրեց, թե շրջադարձային նորություններ չեն լսել. միայն որոշ դետալներ, որոնց մանրամասները, սակայն, չգաղտնազերծեց. - «Գլխավոր մեսիջը այն էր, որ որևէ բան մեր հանձնառություններում չի փոխվել, խաղաղության օրակարգը մեր գլխավոր օրակարգն է այսօր, և մենք առաջ ենք շարժվում այդ ուղղությամբ»։Հարցին, թե արդյոք հնարավոր է, որ մինչև տարեվերջ կնքվի խաղաղության պայմանագիրը, Խանդանյանն արձագանքեց. - «Խաղաղության պայմանագիրը մինչև տարեվերջ կնքելը մեր ցանկությունն է, մեր մտադրությունն է, և Հայաստանը պատրաստ է դրան։ Բայց հասկանում ենք, որ խաղաղության պայմանագիրը երկու կողմ ունի, և Ադրբեջանը ևս պետք է այս գործընթացին նպատակադրված լինի։ Եվ կան որոշակի հարցեր, որոնք պետք է հստակեցվեն խաղաղության պայմանագիրը կնքելիս, մասնավորապես՝ սահմանազատման հարցը։ Որովհետև պետք է հստակ լինի սահմանները, որպեսզի երաշխավորված լինի նաև այդ պայմանագիրը։ Ուստի կկնքվի՞ խաղաղության պայմանագիրը մինչև տարեվերջ, թե՞ ոչ, դժվար է ասել»։Դեռ անցած ամիս Հայաստանի անվտանգության խորհրդի քարտուղարն ասել էր, թե կա պայմանավորվածություն մինչև տարեվերջ Ադրբեջանի հետ խաղաղության պայմանագիր ստորագրել։ Արմեն Գրիգորյանը պնդել էր, թե պայմանագիրն ու դելիմիտացիան փոխկապակցված են և պետք է միաժամանակ արվեն։Այդ ժամկետին փաստացի մնացել է երկու ամիս. առաջընթացի մասին հաղորդումներ դեռ չկան։ Առայժմ հայտնի է միայն, որ Հայաստանի ու Ադրբեջանի ղեկավարները այս ամիս ևս մեկ հանդիպում են ունենալու, կրկին Բրյուսելում: Օրը, սակայն, դեռ հստակ չէ:  "
Քաղաքականություն,"Բաքուն նպատակ ուներ ստիպել Երևանին զերծ մնալ Արցախի շուրջ պահանջներից, մեծ հաշվով, հասավ իր նպատակին․ քաղաքագետ"," 44-օրյա պատերազմի ավարտից հետո Ադրբեջանը, թիրախավորել Հայաստանի սուվերեն տարածքը, նպատակ ուներ ստիպել Երևանին զերծ մնալ Արցախի շուրջ պահանջներ հնչեցնելուց, «Ազատության» հետ զրույցում ասաց քաղաքագետ Տիգրան Գրիգորյանը՝ նկատելով՝ մեծ հաշվով Ադրբեջանը հասել է իր նպատակին։Ըստ Գրիգորյանի՝ այսօր Հայաստանի համար առաջնային է դարձել 29 հազար 800 քկմ տարածքի պահպանումը։Քաղաքագետի հետ հարցազրույցից մի հատված ներկայացնում ենք ստորև․«Ազատություն»․ - Ալմա-Աթայի հռչակագրի վկայակոչումը թե՛ Պրահայում, թե՛ Սոչիում դրական չէ՞ արդյոք այն իմաստով, որ փակվում է սահմանների թեման, համենայն դեպս պաշտոնական Երևանն այդպես է մեկնաբանում։Գրիգորյան․ - Բայց փակվո՞ւմ է արդյոք։ Այսինքն՝ մենք վստա՞հ ենք, որ Ադրբեջանը ստորագրություն դնելով այդ հայտարարությունների տակ, օրինակ, հետ է քաշելու իր զորքերը զբաղեցրած դիրքերից 2021 թվականի մայիսի ու 2022 թվականի սեպտեմբերի։ Ես, օրինակ, վստահ չեմ։ Բացի այդ, այն հանգամանքը, որ Երևանն այս փուլում խնդրում է Բաքվին, որպեսզի այն ճանաչի Հայաստանի սահմանները, դա ևս Ադրբեջանի վարած քաղաքականության արդյունքն է։ 44-օրյա պատերազմի ավարտից հետո Ադրբեջանը գիտակցաբար սկսեց թիրախավորել Հայաստանի սուվերեն տարածքը և Սյունիքի մարզը, հատկապես, այդ նարատիվներն ակտիվացան՝ Սյունիքի նկատմամբ ինչ-որ պահանջների, և նպատակը մեկն էր, որպեսզի Սյունիքի նկատմամբ պահանջներ ներկայացնելով՝ ստիպեն Հայաստանին զերծ մնալ Արցախի շուրջ պահանջներ հնչեցնելուց կամ որևէ դերակատարություն ունենալուց։ Մեծ հաշվով՝ իրենք հիմա հասել են իրենց նպատակին։ Երևանը հայտարարում է, որ եթե դուք ճանաչեք մեր խորհրդային սահմանները, մենք պատրաստ ենք ճանաչել ձեր խորհրդային սահմանները։«Ազատություն»․ - Այսինքն՝ առաջնահերթություն է դարձել 29 հազար 800 քկմ։Գրիգորյան․ - Այո։«Ազատություն»․ - Դուք էլի իրատեսական եք համարում մինչև տարեվերջ խաղաղության պայմանագրի կնքումը, թե արդեն Սոչիի հանդիպումն, ինչպես ասում են, հեռացեց կողմերին։Գրիգորյան․ - Կարծում եմ այնուամենայնիվ մեծ է հավանականությունը։ Սոչիի հանդիպումից ես, օրինակ, մեծ ակնկալիքներ չունեի, որովհետև պարզ է, որ Ադրբեջանը Ռուսաստանի կետը դժվար թե ընդուներ։ Այսինքն՝ դա էլ է Ադրբեջանի համար կարմիր գիծ։ Իսկ եթե ռուսական պլանը չի աշխատում, պարզ է, որ պետք է առաջ շարժվել այլընտրանքային կամ հիմնական պլանով, հիմնական պլանը հենց ադրբեջանականն է, և Ռուսաստանը փորձում էր ինչ-որ փոփոխություններ մտցնել դրա մեջ։ Այդ առումով՝ հավանականությունը, կարծում եմ, բավականին մեծ է, որ մինչև տարեվերջ կստորագրվի ինչ-որ framework agreement՝ ոչ թե կոնկրետացված, այլ շրջանակային։Գրիգորյանի հետ հարցազրույցն ամբողջությամբ կարող եք դիտել ստորև․ "
Քաղաքականություն,Խաղաղության պայմանագրից հետո Ղարաբաղի հարցով բանակցություն դժվար թե տեղի ունենա. Տիգրան Գրիգորյան," «Ազատություն». - Սոչիի հանդիպումից հաշված օրեր անց Վաշինգտոնն է եռակողմ բանակցություններ նախաձեռնում։ Սա նշանակո՞ւմ է արդյոք, որ ռուսական միջնորդությունը արդյունք չի տալիս։Գրիգորյան. - Այն, որ Սոչիում Ռուսաստանը չի կարողացել հասնել իր համար ցանկալի նպատակներին, դա պարզ է։ Բայց սա ավելի շատ կարելի է համարել Պրահայի հանդիպման շարունակությունը, որտեղ սկզբունքային պայմանավորվածություն ձեռք բերվեց խաղաղության պայմանագրի օրակարգի հարցի շուրջ, և Հայաստանը ընդունեց, որ խաղաղության պայմանագիրը պետք է կնքվի հենց ադրբեջանական այդ հինգ սկզբունքների հիման վրա, ադրբեջանական պատկերացումներով։«Ազատություն». - Ինչո՞ւ եք ասում, որ հիմքում լինելու են միայն Ադրբեջանի դրույթները, եթե Երևանը պատասխանել է դրանց, մասնավորապես՝ արցախահայերի իրավունքներն է առաջ քաշել։Գրիգորյան. - Երևանը հրապարակային մակարդակով չի ժխտում, որ այդ խաղաղության պայմանագրի տեքստի մեջ որևէ հիշատակում չի լինելու Լեռնային Ղարաբաղի կամ Ղարաբաղյան հակամարտության վերաբերյալ։ Այսինքն՝ հիշում ենք, որ երբ մարտին Ադրբեջանը ներկայացրել իրա էդ հինգ հայտնի սկզբունքները, Երևանը պատասխանեց վեց կետանոց իր փաթեթով, որտեղ առանցքային կետը երրորդ կետն էր, որի մեջ խոսվում էր հենց Լեռնային Ղարաբաղի անվտանգության, կարգավիճակը, ինչպես նաև բնակչության իրավունքների մասին։ Ամիսներ շարունակ բանակցություններ էին ընթանում, և դա հիմնական այն խնդիրն էր, որը թույլ էր տալիս առաջընթացը բանակցային գործընթացում, որովհետև Բաքուն վերջին երկու տարվա ընթացքում հրաժարվում է Հայաստանի հետ որևէ հարց քննարկել Լեռնային Ղարաբաղի հետ կապված, կամ Ղարաբաղյան հակամարտության հետ կախված։ Եվ սեպտեմբերյան էսկալացիայից հետո արդեն բաց տեքստով Հայաստանի իշխանությունները խոսում են այն մասին, պետք է առաջ շարժվել հենց այդ տարբերակով։ Եվ Պրահայում այդպիսի համաձայնություն ձեռք է բերվել, ինչը ևս հաստատվել է պաշտոնական մակարդակով։«Ազատություն». - Բայց դա չի նշանակում, չէ՞, Ղարաբաղի հարցը փակել։Գրիգորյան. - Ղարաբաղի հարցը փակված չէ, քանի դեռ էնտեղ կան մարդիկ, այնտեղ կա բնակչություն, կա խաղաղապահ առաքելություն։ Այլ հարց է, թե ով է զբաղվելու Ղարաբաղի հարցով։ Եթե Հայաստանը ստորագրում է այդ խաղաղության պայմանագիրը և ճանաչում է Ադրբեջանի տարածքային ամբողջականությունը, ինչպես նաև բոլոր մյուս կետերն է ընդունում, Ադրբեջանը վստահաբար այդ փաստաթուղթը ցույց է տալու միջազգային հանրությանը և պնդելու է, որ Հայաստանը նույնպես ընդունում է այն տեսակետը, որ հակամարտությանը ավարտված է և քննարկելու ոչինչ չկա։ Այդ առումով, ամենայն հավանականությամբ, Ղարաբաղի շուրջ բանակցություններ դժվար թե տեղի ունենան այդ խաղաղության պայմանագրի ստորագրումից հետո։ Հետաքրքիր է լինելու նաև հետևել Երևանի հռետորաբանությանը այդ փաստաթղթի ստորագրումից հետո։ Արդյո՞ք Երևանը շարունակելու է, օրինակ, պնդել, որ կա անվտանգության հարց, կա իրավունքների հարց։ Որովհետև կա հավանակություն, որ այդտեղ էլ հռետորաբանությունը կփոխվի։ Տեսնում ենք, որ արդեն Հայաստանի իշխանությունները նշում են, որ Ստեփանակերտը պետք է Բաքվի հետ բանակցություններ վարի։ Ուղիղ բանակցային մեխանիզմի ստեղծման մասին է խոսվում։ «Ազատություն». - Դուք այդքան վատատես եք, որ բոլորը աչք են փակելու արցախցիների ճակատագրի վրա՞Գրիգորյան. - Դե միջազգային ընկալումներով Արցախը Ադրբեջանի մաս է...«Ազատություն». - Դա նշանակում է, որ էնտեղ պիտի նոր տեղահանություն, կոտորա՞ծ լինի։Գրիգորյան. - Կարծում եմ, այնուամենայնիվ Ադրբեջանը ավելի խելամիտ քաղաքականություն է վարելու։ Որևէ կոտորած չի կազմակերպելու, այլ շարունակելու է «սողացող էնթին զտման քաղաքականությունը»։ Այսինքն՝ ամեն ինչ անելու է, որպեսզի բնակչությունը լքի այդ տարածքը։ Եվ եթե այդ գործընթացը ժամանակային առումով ձգձգվի, ապա ավելի հեշտ է լինելու մարսել այդ ամենը Բաքվի համար։«Ազատություն». - Այստեղ Ձեզ նաև չե՞ն համոզում գործադրվող ամերիկյան ջանքերը և հայտարարությունները արցախահայերի իրավունքների մասին, Ստեփանակերտ - Բաքու երկխոսության մասին։ Դա կարող է նաև ինչ-որ մեխանիզմ, չէ՞, ենթադրել։Գրիգորյան. - Եկեք արձանագրենք, որ այնուամենայնիվ, ամերիկյան պատկերացումներով, խոսքը ոչ թե Ստեփանակերտ - Բաքու մեխանիզմի մասին է։ Եթե, օրինակ, հղում անենք այն արտահոսք եղած այդ փաստաթղթին, այնտեղ խոսքը գնում է Լեռնային Ղարաբաղի համայնքի... այսինքն՝ համայնքային տրամաբանության մեջ է։ Իհարկե, խոսվում է միջազգային մեխանիզմի ստեղծման մասին, բայց տեսնում ենք, որ Բաքուն ամեն նմանատիպ հայտարարությունից կամ հանդիպումից հետո մի քանի անգամ պնդում և շեշտում է, որ որևէ միջազգային մեխանիզմ չի կարող գոյություն ունենալ, որ դա Ադրբեջանի ներքին հարցն է։Հարցազրույցն ամբողջությամբ կարող եք դիտել այստեղ.   "
Քաղաքականություն,Ֆրանսիայի հրապարակում տեղի ունեցավ ընդդիմության հանրահավաքը՝ ի աջակցություն Արցախի," Երկամսյա դադարից հետո ընդդիմությունն այսօր Ֆրանսիայի հրապարակում կրկին հանրահավաք էր հրավիրել, այն վերնագրելով՝ «Համազգային հանրահավաք՝ ի աջակցություն Արցախի»:Նախորդ կիրակի էլ Ստեփանակերտում էր հանրահավաք տեղի ունեցել: Արցախի իշխանություններն ու հավաքի մասնակիցները Հայաստանի իշխանություններին պահանջ էին ներկայացել ապահովել Արցախի անվտանգությունը ու չստորագրել որևէ փաստաթուղթ, ըստ որի Արցախը կանցնի Ադրբեջանի կազմ:Այսօր ևս նման հայտարարություններ էին հնչում: Ընդդիմության առաջնորդ Իշխան Սաղաթելյանը կրկնեց, որ Հայաստանը պարտավոր է երաշխավորել Արցախի անվտանգությունը:«Նախորդ կիրակի մենք լսեցինք Արցախի հստակ ձայնը, Արցախը երբեք չի եղել և չի լինելու Ադրբեջանի կազմում, արցախահայությունը, Արցախի խորհրդարանը, պետական կառավարման համակարգը հստակ և աներկբա հայտարարեց, որ որևէ իշխանություն իրավունք չունի ստորագրելու որևէ փաստաթուղթ, որը կսահմանափակի Արցախի ինքնորոշման իրավունքը: Երեկ Հայ առաքելական եկեղեցին, Գորագույն հոգևոր խորհուրդը ողջ հայությանը հորդորեց համախմբվել՝ ի պաշտպանություն Հայաստանի և Արցախի: Այսօր Երևանում մենք վերահաստատում ենք այդ պարզ ճշմարտությունը և ասում՝ մայր Հայաստանը պատրաստ է պայքարել ինքն իրեն և իր զավակի համար: Այս հանրահավաքը հիրավի դառնալու է աշխարհասփյուռ հայության միավորման սկիզբն ազդարարող հանրահավաք», - հայտարարեց Սաղաթելյանը:Այնուհետև հանրահավաքի մասնակիցները Ֆրանսիայի հրապարակից երթով շարժվեցին Կառավարության շենք, այնտեղ սպիտակ թղթեր վեր պարզեցն, որոնց վրա չակերտներում գրված էր՝ «Խաղաղության պայմանագիր» և չակերտներից դուրս՝ կապիտուլյացիա: Այդ թղթերը կառավարության շենքի առջև այրեցին, ասելով, որ եթե որևէ այսպիսի փաստաթուղթ ստորագրվի, ապա սա է լինելու իրենց պատասխանը:«Մենք այստեղ կապիտուլյացիայի խորհրդանիշ, Հայաստանի Հանրապետության դե ֆակտո վարչապետի նստավայրի առաջ այրեցինք կապիտուլյացիան խորհրդանշող սպիտակ թղթերը, որով փորձում են հանձնվող դարձնել մեր ազգին», - հայտարարեց Իշխան Սաղաթելյանը:Դրանից հետո ակցիայի մասնակիցները երթով կրկին վերադարձան Ֆրանսիայի հրապարակ, որտեղ հայտարարություն ընդունեցին՝ կրկնելով, որ իշխանությունները ժողովրդի ճակատագրական նշանակության հարցեր են բանակցում:Ըստ ընդդիմության, Հայաստանի իշխանությունների գրավոր և բանավոր հայտարարությունները, խոստումներն ու համաձայնությունները իրավական ուժ չունեն և իշխանափոխությունից հետո դիտվելու են առոչինչ: «Մեր համոզմամբ՝ Հայաստանը միջազգային հարաբերություններում պետք է հանդես գա նոր բանակցողով», - ասված է հայտարարության մեջ:  "
Քաղաքականություն,"Չեմ կարծում, որ այդ հանրահավաքները մեծ ազդեցություն ունեն Հայաստանի քաղաքական օրակարգի վրա. Վահագն Ալեքսանյան"," Ազգային ժողովի իշխող «Քաղաքացիական պայմանագիր» խմբակցության պատգամավոր Վահագն Ալեքսանյանը չի կարծում, թե ընդդիմության հանրահավաքները մեծ ազդեցություն կարող են ունենալ Հայաստանի քաղաքական օրակարգի վրա։

«Ես մեծագույն հարգանք ունեմ 2-6000 մարդկանց իրավունքների նկատմամբ, որոնք մշտապես մասնակցում են ընդդիմության հանրահավաքներին: Առանձնապես որպես էդպիսին չեմ կարծում, որ այդ հանրահավաքները մեծ ազդեցություն ունեն Հայաստանի քաղաքական օրակարգի վրա, բայց, այնուամենայնիվ, դա մարդկանց իրավունքն է, և Հայաստանի Հանրապետությունը որպես ժողովրդավարական հանրապետություն, պիտի ունենա նաև այդպիսի հանրահավաքներ: Եթե մարդիկ կան, որ ունեն այդ ցանկությունը, թող անեն այդ հանրահավաքները», - նշեց Ալեքսանյանը։Օրերս էլ «Քաղաքացիական պայմանագիր» կուսակցության Վարչության անդամ, Ազգային ժողովի նախագահ Ալեն Սիմոնյանն էր արձագանքել ընդդիմության հանրահավաքին։

«Ընդդիմությանը որևէ կերպ չեմ ուզում մեկնաբանել, որովհետև իմ մոտ տպավորություն է, որ իրենք մի լոզունգ կա ռուսերեն՝ ""никогда не сдавайся позорься до конца"", ինձ մոտ տպավորություն է, որ իրենք այդ լոզունգով են առաջ գնում: Եվ ցավում եմ, որ Իշխան Սաղաթելյանը չի հասկանում, որ քաղաքական ինքնասպանության դերը իրեն են վստահել: Ուղղակի ապշում եմ, որ կարելի է չհասկանալ, որ իրեն դրդում են քաղաքական ոչնչացման: Մենք ընդդիմություն ենք եղել և գիտենք հանրահավաք անելը ինչ է, ինչի համար է, երբ է պետք կանգ առնել, երբ պետք է չշարունակես», - ասել է Սիմոնյանը:

Այսօրվա հանրահավաքին ընդդիմության ներկայացուցիչները կրկին շեշտեցին հիմնական բանակցողի փոփոխության, բանակցային նոր գործընթաց սկսելու անհրաժեշտության մասին։ԱԺ ընդդիմադիր «Հայաստան» խմբակցության պատգամավոր Իշխան Սաղաթելյանը հարթակից հայտարարեց՝ իրական խաղաղության հասնելու համար նախ պետք է ապահովել երկրի պաշտպանությունն և անվտանգությունը։ Առանց դրա մնացածը ազգային նվաստացում և նոր կապիտուլյացիա է: Ասաց՝ կապիտուլյացիան կարելի է կանխել՝ միայն ազգային համերաշխության դրոշով համահայկական զարթոնքի ալիք բարձրացնելով և որպես կարևոր հանգրվան՝ Ազգային իշխանություն ձևավորելով:

ՔՊ-ական պատգամավոր Վահագն Ալեքսանյանն արձագանքելով այս հայտարարությանը՝ նշեց. «Որ ասում են՝ խուսափել կապիտուլյացիայից, էդ նույն մարդիկ են, որ մոտավորապես 2 ամիս առաջ նշում էին, որ 2020 թվականի նոյեմբերին ստորագրվել է կապիտուլյացիա, այսինքն՝ արդեն եղել է կապիտուլյացիա, իսկ եթե արդեն եղել է, էլ ոնց կարող ես նորից կապիտուլացվես, ես դա չեմ հասկանում։ Այսինքն՝ էն ժամանակ էին ստում, կամ հիմա են ստում, բայց ցանկացած պարագայում ո՛չ արժանահավատություն, ո՛չ գոնե հասարակ բանականություն այդ մարդկանց խոսքում որպես այդպիսին ուղղակի չկա»։

Ընդդիմությունը կարծում է, որ Երևանը ոչ հայանպաստ տարբերակներ է բանակցում Բաքվի հետ, իշխանությունը, որ Ադրբեջանի կտրուկ մերժումներից հետո չի խոսում Լեռնային Ղարաբաղի կարգավիճակի մասին, ընդունում է, որ Ադրբեջանը մաքսիմալիստական մոտեցումներ ունի, բայց նաև պնդում է, թե հարցը բարձրացնում է բոլոր միջազգային հարթակներում։ Հայաստանի և Ադրբեջանի արտգործնախարարները խաղաղության պայմանագրի շուրջ կբանակցեն առաջիկա օրերին՝ Վաշինգտոնում ամերիկյան միջնորդությամբ։No media source currently available  "
Քաղաքականություն,«Կապիտուլյացիան կարող ենք կանխել ազգային իշխանություն ձևավորելով». Իշխան Սաղաթելյան," «Կապիտուլյացիան կարող ենք կանխել ազգային իշխանություն ձևավորելով», - Ֆրանսիայի հրապարակում մեկնարկած հանրահավաքի ժամանակ հայտարարեց խորհրդարանի ընդդիմադր «Հայաստան» խմբակցության պատգամավոր Իշխան Սաղաթելյանը:«Կապիտուլյացիան կարող ենք կանխել միայն ազգային համերաշխության դրոշով, համահայկական զարթոնքի ալիք բարձրացնելով, և որպես դրա կարևոր հանգրվան՝ ազգային իշխանություն ձևավորելով», - հայտարարեց Սաղաթելյանը:Թե ի՞նչ պետք է անի ազգային իշխանությունը, ընդդիմադիր պատգամավորը մանրամասնեց. «Հայաստան-Արցախ-Սփյուռք եռամիասնության վերականգնում, համահայկական զորաշարժի իրականացնում: Երկրորդ՝ պաշտպանության և անվտանգության հրատապ խնդիրների լուծում: Երրորդ՝ կենսական զիջումները բացառելուն ուղղված արտաքին զորակցության ապահովում: Այս երեք ուղղություններով հետևողական, ամենօրյա տքնաջան աշխատանք է պետք իրականացվի նոր որակի իշխանության կողմից»:Հանրահավաքին մասնակցում է Հայաստանի երկրորդ նախագահ Ռոբերտ Քոչարյանը:Ընդդիմադիրների բնորոշմամբ՝ այն միասնության հանրահավաք է ոչ թե որևէ անձի, կուսակցության շուրջ, այլ՝ Արցախի ինքնիշխանության, Հայաստանի տարածքային ամբողջականության և անվտանգության։ Ընդդիմությունը կարծում է, որ իշխանությունն իրավունք չունի ստորագրելու որևէ փաստաթուղթ, որը կսահմանափակի Արցախի ինքնորոշման իրավունքը:Նախորդ շաբաթ էլ հանրահավաք էր տեղի ունեցել Ստեփանակերտում: Արցախի իշխանությունն ու հանրահավաքի մասնակիցները դիմել էին Հայաստանի իշխանություններին՝ պահանջելով, որ չստորագրվի որևէ փաստաթուղթ, որով Արցախը կանցնի Ադրբեջանին:  "
Քաղաքականություն,"ՔՊ-ն պաշտոնապես հաստատեց, որ իր ղեկավար մարմնի ընտրությունների արդյունքերը սխալ են հաշվարկվել"," 24 ժամ լռություն պահելուց հետո այսօր առավոտյան իշխող կուսակացությունը պաշտոնապես հաստատեց, որ իր ղեկավար մարմնի ընտրությունների արդյունքերը սխալ են հաշվարկվել, և ստացված դիմումի հիման վրա իրականացվել է քվեաթերթիկների վերահաշվարկ։ Արդյունքում վարչության կազմից դուրս են մնացել իշխող խմբակցության ղեկավար Հայկ Կոնջորյանը և փոխվարչապետ Համբարձում Մաթևոսյանը, փոխարենը նոր վարչության կազմում են պատգամավոր Արսեն Թորոսյանը և ԱԻՆ նախարար Արմեն Փամբուխչյանը։Հայտարարության մեջ այդպես էլ չի հստակեցվում ով է դիմել վերհաշվարկի համար, ձայները կեղծվե՞լ են, թե՞ անփություն է եղել, կամ հնարավոր պատասխանատվության հարցը դարձե՞լ է քննարկման առարկա, թե՞ ոչ ։Չնայած սխալ հաշվարկի մասին մամուլի հրապարակումներին, երեկ կուսակցությունը ողջ օրվա ընթացքում հրաժարվում էր մեկնաբանել այս հարցը։ Այսօր էլ վարչության անդամներից Գևորգ Պապոյանը շարունակում էր պնդել, թե սա Հայաստանի պատմության մեջ երբևէ տեղի ունեցած ամենաժողովրդավարական համագումարն էր. - «Այդքան մեծ ձայների մեջ, ես կարծում եմ, որ նորմալ է, որ ինչ-որ մեկի ձայնը, ենթադրենք, երկուսով ավելացավ կամ երեքով պակասեց... մարդը մի հատ վերև, մի հատ ներքև ա կարդացել, կամ մուտքագրողը հոգնած ա էղել, հիմա մկնիկը մի հատ վերև, մի հատ ներքև։ Երևի թե աշխարհում քիչ նախադեպեր... ես չգիտեմ, բայց միգուցե էղած լինի նման թափանցիկ համագումարներ, համաժողովներ և նման թափանցիկ ընտրություններ։ Երևի թե եղած կլինեն, և այս առումով ես ուզում եմ ասել, որ դրանից ավել թափանցիկ, երբ որ պրոցեսը, հաշվարկը ուղիղ եթերում, դրվում է կուսակցության պաշտոնական էջում, ինչ-ինչ, բայց նման հարցում մեզ մեղադրել չի ստացվի, որովհետև մեզ մեղադրելով մեղադրողը հայտնվելու է ոչ այնքան հաճելի վիճակում»։Հարցին՝ եթե ամեն ինչ այդքան ժողովրդավար էր, ինչո՞ւ լրագրողներին չթույլատրվեց լուսաբանել համագումարը, Պապոյանն արձագանքեց. - «Ուրեմն էսպես ասեմ, դա... հաշվարկը եղել է թափանցիկ»։Վարչության մյուս անդամները, ովքեր այս պատմության հիմնական դերակատարներ էին, թե' երեկ, թե' այսօր ամեն կերպ խուսափում են լրատվամիջոցների հետ շփումներից։ Ամենայն հավանականությամբ վերահաշվարկի դիմումի հեղինակը Արսեն Թորոսյանն էր, որն այսօր անգամ առողջապահության հանձնաժողովի նիստին չէր ներկայացել, իսկ խմբակցության ղեկավար Հայկ Կոնջորյանի քարտուղարուհին դեռ երեկվանից պնդում է, թե նա հանդիպման է և չի կարող ընդունել լրագրողներին։Երկու օր է փակ է նաև, ըստ մամուլի, համագումարի կազմակերպիչներից Արփի Դավոյանի աշխատասենյակի դուռը։ Հնարավոր չեղավ կապ հաստատել նաև ընդամենը մի քանի օրով վարչության անդամ դարձած փոխվարչապետ Համբարձում Մաթևոսյանի հետ, ում ձայները վերահաշվարկի արդյունքում ամենաշատն էին պակասել։Մինչ իշխող կուսակցության անդամները շարունակում են խուսափել մեկնաբանություններից, մամուլը գրում է, որ հենց կուսակցության ներսում են կեղծիքների մասին բարձրաձայնումներ եղել։ «Իրազեկ քաղաքացիների միավորում» կազմակերպության ղեկավար Դանիել Իոաննիսյանի խոսքով, քանի որ ձայների փոփոխութոյւնը ազդել է վերջնական արդյունքի վրա, դա միանշանակ դիտարկվում է որպես կեղծիքի փորձ. - «Եղել է կեղծիքի փորձ։ Բայց էդ կեղծիքի փորձը բացահայտվել է այն բանի շնորհիվ, որ այդ կեղծիք անողները նույնիսկ չեն կարողացել այնպես անեն, որ թվաբանությունը վերջում բռնի»։Գևորգ Պապոյանը, որ ճեպազրույցի զգալի հատվածը նվիրեց Հայաստանի և ՔՊ-ի ժողովրդավարությանը, բացառում էր կեղծիքի ցանկացած փորձ. - «Ես ինքս գոնե այլ կարծիք չեմ լսել»։«Ազատության» հարցին, թե արդյոք անհետևանք է մնալու սա, եթե ոչ թե դիտավորություն էր, այլ անփութություն, Պապոյանն արձագանքեց. - «Ես ուզում եմ նշել, որ մեզ մոտ ամեն ինչ թափանցիկ է»։Դանիել Իոաննիսյանը հիշեցնում է. - «Գևորգ Պապոյանը կարծեմ մինչև հեղափոխությունն էլ Հանրապետական կուսակցությունում էր, և էն ժամանակ էլ Հանրապետական կուսակցությունն էր «ամենաժողովրդավարը», էն ժամանակ էլ ընտրությունները չէին կեղծվում՝ գոնե ըստ այն կուսակցության, որին անդամակցում էր Գևորգ Պապոյանը այն ժամանակ»։Վերահաշավարկից հետո ՔՊ վարչության նոր կազմը դարձյալ միաձայն վարչության նախագահ է ընտրել Նիկոլ Փաշինյանին։ Այս մասին «Ազատությանը» փոխանցեց վաչության անդամներից Սասուն Միքայելյանը։Անցած կիրակի «Քաղաքացիական պայմանագիր» կուսակցության 6-րդ համագումարի ժամանակ Փաշինյանը առաջին անգամ ստանձնեց այս պաշտոնը։ Մինչև այդ պաշտպանության նախարար Սուրեն Պապիկյանն էր կուսակցության ղեկավարը, ավելի վաղ Սասուն Միքայելյանը, նրանից առաջ՝ Արայիկ Հարությունյանը։  "
Քաղաքականություն,Միրզոյան-Բլինքեն-Բայրամով սպասվող հանդիպումը փաստում է ԱՄՆ-ի աննախադեպ ներգրավվածությունը գործընթացում․ փորձագետ," Վաշինգտոնում առաջիկա օրերին սպասվող Միրզոյան-Բլինքեն-Բայրամով հանդիպումը ևս մեկ անգամ փաստում է Միացյալ Նահանգների աննախադեպ ներգրավվածությունը հայ-ադրբեջանական գործընթացում, կարծում է ռազմաքաղաքական հարցերով փորձագետ Արեգ Քոչինյանը։Պաշտոնական Վաշինգտոնն օրերս էր հաստատել՝ կշարունակի ներգրավված մնալ Հայաստան-Ադրբեջան գործընթացում։ Որ երկու երկների արտաքին գերատեսչությունների ղեկավարները պետք է հանդիպեն ԱՄՆ-ում, երեկ խորհրդարանում Արարատ Միրզոյանը հայտնեց։«Ըստ էության, միջնորդի պարտականությունները, որոնք որ Ռուսաստանը փորձում էր ստանձնել միաձայն կամ միայնակ, Ռուսաստանը չի կարողանում անել, և այս առումով ծայրահեղ անհրաժեշտություն է որպեսզի կոնֆլիկտին ներգրավվեն այլ ուժային կենտրոններ, որոնք որ կկարողանան ստանձնել միջնորդի դերը, միջնորդի առաքելությունը։ Բրյուսելյան ֆորմատը ցույց տվեց, որ այն ի վիճակի չէ դա անելու միայնակ և հենց այդ պատճառով էլ մենք տեսնում են Միացյալ Նահանգների աննախադեպ ակտիվացումն այս հարցի շուրջ», - ասաց փորձագետը։Խաղաղության պայմանագրի տեքստի շուրջ հենց Միրզոյանն ու Բայրամովն են բանակցում, թե կոնկրետ առաջիկա հանդիպման օրակարգում ինչ սկզբունքների շուրջ են ընթանալու բանակցությունները, կողմերը չեն հայտնում։Ռազմաքաղաքական հարցերով փորձագետը ենթադրում է՝ Երևանին հնարավորություն է տրվելու ներկայացնել հակամարտության լուծման սեփական կետերը։Բաքուն մեկ անգամ չէ, որ հայտարարել է՝ մերժում է հայկական կողմի առաջարկները, նոր տարրեր ներկայացնելով, որոնք սակայն, չեն հրապարակվել։«Ըստ ամենայնի, առաջիկա հանդիպմանը Միացյալ Նահանգներում տեղի կունենա հայկական կողմի կետերի ներկայացումը և այդ ներկայացմանը պետք է հաջորդի, ըստ տրամաբանության, աշխատանքը՝ փորձելու ինկորպորացնել մեկ փաստաթղթի մեջ երկու կողմերի առաջարկությունները», - ասաց Քոչինյանը։Միացյալ Նահանգների միջնորդությամբ Միրոզյանն ու Բայրամովը սեպտեմբերի վերջին՝ սահմանային արյունալի բախումներից մեկ շաբաթ անց էին հանդիպել, դրան էլ հաջորդել էին Ժնևում, ապա ռուսական միջնորդությամբ Աստանայում կայացած հանդիպումները։Առաջնորդների Սոչիի բանակցությունները ձախողված, իսկ գործընթացում Ռուսաստանի դերակատարությունն անարդյունավետ համարող Քոչինյանը համոզված է՝ Միացյալ Նահանգները կարող է բեկում մտցնել այս գործընթացում, բայց հարց է՝ արդյոք պաշտոնական Վաշինգտոնն այդ աստիճան շահագրգռված է։«Այն, որ Միացյալ Նահանգներն ի վիճակի է ամբողջությամբ դա անելու, ինձ համար դա ակնհայտ է։ Այստեղ հարցը միայն նրանում է՝ արդյոք Միացյալ Նահանգներում դա համարում են բավականաչափ կարևոր գործողություն դրանով զբաղվելու համար։ Էս առումով որոշակի լավատեսություն ունեմ այն պարզ պատճառով, որ անցնող ամիսների ակտիվությունը Միացյալ Նահանգների խոսում է նրա մասին, որ կարևորության զգացումը և գիտակցումը կա», - ասաց ռազմաքաղաքական հարցերով փորձագետը։  "
Քաղաքականություն,«Անճշտություն»՝ ՔՊ կուսակցության վարչության ընտրությունների հաշվարկում," Մինչ «Քաղաքացիական պայմանագրի» պատգամավորներն ողջ օրը ամեն կերպ խուսափում էին մեկնաբանել կուսակցության վարչության ընտրություններում սխալ հաշվարկի մասին տեղեկությունը, մեկ այլ կուսակցական՝ փոխքաղաքապետ Տիգրան Ավինյանը հաստատել է դա «Ֆակտոր Թիվի»-ի հետ զրույցում։Ավինյանը տեղի ունեցածը անճշտություն է որակել և տեղեկացրել, որ կուսակցության ղեկավար մարմնի անդամների ընտրության վերահաշվարկի արդյունքները կքննարկվեն այսօր երեկոյան կայանալիք նիստում։ Վերահաշվարկի արդյունքում պարզվել է, որ «Քաղաքացիական պայմանագրի» խորհրդարանական խմբակցության ղեկավար Հայկ Կոնջորյանը և փոխվարչապետ Համբարձում Մաթևոսյանը ավելի քիչ ձայն են ստացել, քան պատգամավոր Արսեն Թորոսյանն ու ԱԻՆ նախարար Արմեն Փամբուխչյանը։ Կազմի հնարավոր փոփոխությունը պարզ կդառնա այսօրվա նիստից հետո։Ցերեկը խորհրդարանում վարչության մյուս անդամները, այդ թվում՝ վերահաշվարկ պահանջած Արսեն Թորոսյանը հստակ պատասխաններ չէին տալիս։ Անդամներից Վաղարշակ Հակոբյանը մեր հարցերին չպատասխանեց՝ հղում անելով կուսակցության լրատվական ծառայությանը:«Ես ևս մեկ անգամ ուզում եմ կրկնել, որ ես ինքս չունեմ լիազորություն այս պահին մեկնաբանելու: Այո, նորընտիր վարչության անդամ եմ, բայց ձեզ հետաքրքրող բոլոր հարցերի պատասխանները, որպեսզի լինի ինստիտուցիոնալ, մեր մամուլի պատասխանատուները կհնչեցնեն և պարզաբանումներ կտան», - ասաց Հակոբյանը:Բայց կուսակցության մամուլի խոսնակն էլ այսօր ոչ մի հարցի չպատասխանեց «Քաղաքացիական պայմանագրի» 6-րդ համագումարն անցած կիրակի տեղի ունեցավ։ Կուսակցության 1024 պատվիրակները փակ քվեարկությամբ վարչության 15 հոգանոց նոր կազմ ընտրեցին։ Երեկ վարչության անդամներից Արայիկ Հարությունյանը խորհրդարանում իշխող կուսակցության համագումարը որակեց որպես ամենաթափանցիկն ու ժողովրդավարը:«Ամբողջ գործընթացը ուղիղ հեռարձակմամբ եղել է ձեր առաջ՝ և՛ քվեարկությունը, և քվեարկության թափանցիկությունը, և՛ հաշվարկը: Այսօր վարչությունում հայտնվել են այն մարդիկ, ում պատվիրակները տվել են ձայն: Եվ ինձ համար մի քիչ տարօրինակ է, որ ձեր ֆիլտրերը մնացել են դեռևս 2017-ի: Սա ամենաժողովրդավարական կուսակցությունն է, որ երբևէ գոյություն է ունեցել Հայաստանի Հանրապետությունում», - ասաց Հարությունյանը:Կիրակի վարչության նախագահի պաշտոնում առաջին անգամ ընտրվեց վարչապետ Նիկոլ Փաշինյանը։ Մինչ այդ պաշտպանության նախարար Սուրեն Պապիկյանն էր զբաղեցնում այդ պաշտոնը, ավելի վաղ Սասուն Միքայելյանը, նրանից առաջ էլ Արայիկ Հարությունյանը։Կուսակցությունում նախկինում ժողովրդավարության դրսևորում էին համարում այն, որ Փաշինյանը չի հավակնում այդ պաշտոնին։ Ինքը Փաշինյանը դեռ 2019 թվականին այդ հանգամանքը այսպես էր բացատրում. «Ես ոչ մի անգամ վարչության նախագահի թեկնածու չեմ եղել և հույս ունեմ, որ չեմ էլ լինի: Իմ մտադրությունը և նպատակը դա է, որովհետև կարծում եմ, որ դա հակակշիռների, փոխզսպումների ձևավորման առումով ճիշտ մեխանիզմը դա է: Ես կարծում եմ, որ մեր կուսակցության մեջ տասնյակ մարդիկ կան, ովքեր արժանիորեն կարող են այդ կարգավիճակն ունենալ»:Հիմա արդեն վարչության մեկ այլ անդամ Ալեն Սիմոնյանը բացատրում էր, թե ինչու է տրամաբանական հակառակը և թե ինչ դժվարությամբ են Փաշինյանին համոզել զբաղեցնել կուսակցության ղեկավարի պաշտոնը։ Իսկ ակնհայտ առաջնորդ ունենալու պարագայում վարչության այլ նախագահ ընտրելը Սիմոյանը իմիտացիա է համարում։ Սակայն, անգամ 2018 թվականից հեղափոխությունից հետո, երբ Փաշինյանի վարկանիշը ամենաբարձրն էր, նա միևնույն է չընտրվեց այդ պաշտոնում, ստացվում է չորս տարի առա՞ջ էիք իմիտացիայով զբաղված հետաքրքրվեցինք Ազգային ժողովի նախագահից։«Ո՞րն է հակասությունը, հակասությունը նրա մեջ է, որ Հայաստանի Հանրապետությունը լինելով խորհրդարանական երկիր ՀՀ ժողովրդին Նիկոլ Փաշինյանին որպես վարչապետ «Քաղաքացիական պայմանագիրը» ներկայացնում է և 54 տոկոսով հաղթում է ընտրությունները, և այլ թեկնածու է առաջարկում կուսակցության ներսում, հենց դա է իմիտացիան: Երբ դու ունենալով ակնհայտ ժողովրդի կողմից ընտրված լիդեր, փորձում ես ևս մեկ այլ լիդեր ձևավորես և տանես կուսակցությունն այլ ուղղությամբ», - պատասխանես Սիմոնյանը:Այս նոր վարչության կազմում չէր առաջադրվել կուսակցության առանցքային դեմքերից արտգործնախարար Արարատ Միրզոյանը, փոխարենը կուսակցության համեմատաբար նոր կադրերն են տեղ գտել ղեկավար մարմնում, նրանք առավել ակտիվ են ներքաղաքական հայտարարություններում։ Օրինակ՝ նախկին հանրապետական Գևորգ Պապոյանը, նախկինում ԼՀԿ-ական Հայկ Կոնջորյանը, 2021 -ից հետո պատգամավոր դարձրած Վահագն Ալեքսանյանը։ Իսկ կուսակցության հնաբնակներից ԱԺ նախագահ Ալեն Սիմոնյանը ստացած ձայներով զբաղեցրել էր ընդամենը 11 տեղը։«Այն, որ Ավինյանը ընտրվել է, նշանակում է, որ ինքը թև ունի՞, ես որ ընտրվել եմ, ուրեմն թև ունե՞մ, ուզում եմ հասկանամ էլի, Դրանք խոսակցություններ են, բնական է՝ գնացել է քարոզարշավ, որին ես, ցավոք սրտի, չեմ մասնակցել», - նշեց ԱԺ նախագահը:ՔՊ-ական Արսեն Թորոսյանը մինչդեռ հրապարակել էր լուսանկարներ, թե ինչպես են վարչության թեկնածուները համագումարին ընդառաջ հանդիպում կուսակցության մարզային պատվիրակների հետ։ Թորոսյանը անգամ սպասվող ընտրությունների հետ էր կապել իր ընտանիքի ձկնաբուծական բիզնեսի մասին ծավալուն հետաքննությունը։  "
Քաղաքականություն,Լուկաշենկոյի հայտարարությունը շատ լուրջ հարված էր հենց ՀԱՊԿ-ի հեղինակությանը. Արմեն Խաչատրյան," Պաշտպանության և անվտանգության հանձնաժողովի փոխնախագահի խոսքով՝ եթե ՀԱՊԿ-ը որևէ օգնություն չտրամադրի Հայաստանին, ապա հարց պետք է դրվի՝ ռազմաքաղաքական այդ դաշինքում մնալու անհրաժեշտություն կա՞, թե՞ ոչ։ Վարչապետ Փաշինյանն անցած շաբաթ ՀԱՊԿ նիստում առաջարկել էր նախ դիվանագիտական ճանապարհով աշխատել Ադրբեջանի հետ, և եթե դա արդյունք չտա, ապա ՀԱՊԿ-ը պետք է արդեն ուժային գործողություն պլանավորի անդամ պետության Հայաստանի տարածքային ամբողջականությունը վերականգնելու համար:Սեպտեմբեի 13-ի ադրբեջանական ագրեսիայից հետո առ այսօր ՀԱՊԿ-ն այդպես էլ Ադրբեջանի գործողությունները դատապարտող հայտարարություն չի արել, Հայաստանի որևէ օգնություն, այդ թվում՝ հումանիտար, չի տրամադրել։«ՀԱՊԿ-ը ի՞նչ արձագանքներ կտա, ի՞նչ օգնության առաջարկ մեզ կներկայացնի, կտեսնենք դա ընթացքում։ Կարող է լինել տարբեր։ Նրանք կարող են կա'մ դիվանագիտական, ինչ-որ ռազմաքաղաքական գնահատականներով փորձեն այս հարցը լուծել, կա'մ Հայաստանի Հանրապետությանը ռազմատեխնիկական օգնություն պետք է ցույց տան, հումանիտար օգնություն պետք է ցույց տան, կա'մ հենց զինված, հենց ռազմական օգնություն պետք է ցույց տան։ Այս ցանկից ինչ-որ մեկը կամ մի քանիսը պետք է նրանք իրականացնեն։ Թե որը կիրականացնեն, հարց է։ Եթե չանեն, մենք ստիպված կլինենք ֆիքսել, որ ՀԱՊԿ-ը իր պարտավորությունները չի կատարում, պարտականությունները չի կատարանում, և արդեն իհարկե հարց է դրվելու, թե մենք ընդհանրապես ՀԱՊԿ-ի անդա՞մ ենք, թե՞ ոչ, ՀԱ՞ՊԿ-ն է մեզ դուրս թողել, թե՞ մենք ի սկզբանե ՀԱՊԿ-ի անդամ չենք եղել դե ֆակտո։ Իհարկե հարցը պետք է դրվի ՀԱՊԿ-ի հետ ռազմաքաղաքական դաշինքը շարունակելու անհրաժեշտություն կա, թե ոչ», - «Ազատության» հետ զրույցում ասաց Արմեն Խաչատրյանը։Ճանապարհային քարտեզի միջոցով Հայաստանի տարածքային ամբողջականությունը վերականգնելու Հայաստանի վարչապետի առաջարկին ՀԱՊԿ անդամ Բելառուսի նախագահը անցած շաբաթ կայացած ՀԱՊԿ նիստում շատ կոշտ էր արձագանքել։ Լուկաշենկոն ասել էր, թե ճանապարհային քարտեզ պահանջելու փոխարեն Փաշինյանը պետք է Ալիևի ու Ռուսաստանի հետ հարցերը լուծի։Բելառուսի նախագահը նաև ընդգծել էր, թե Ադրբեջանը ՀԱՊԿ անդամ երկրների ղեկավարների համար թշնամի կամ հակառակորդ չէ։ Ավելին, Ալիևը «իրենց մարդն է»։Պաշտպանության հանձնաժողովի փոխնախագահի խոսքով, Լուկաշենկոյի այդ հայտարարությունը շատ լուրջ հարված էր ՀԱՊԿ-ի հեղինակությանը։ Բելառուսի նախագահը ըստ էության հայտարարեց, թե քանի որ ագրեսորը իր ընկերն է, ուրմեն ՀԱՊԿ -ը չպետք է գործի։ Արմեն Խաչատրյանը պատահական չի համարում, որ փակ հանդիպումից Բելառուսի նախագահը մանրամասներ է հրապարակել՝ այդկերպ փորձելով ցույց տալ իր նվիրվածությունը Ալիևին. - «Լուկաշենկոյի հայտարարությունը շատ լուրջ հարված էր հենց ՀԱՊԿ-ի հեղինակության, լրջության և ընդհանրապես նրա գոյության անհրաժեշտության համար։ Այսինքն ի՞նչ ասես Լուկաշենկոն։ Լուկաշենկոն միտք արտահայտեց, որ Алиев наш человек, որքանով հիշում եմ։ Այսինքն՝ եթե օկուպանտը, հարձակվող երկիրը наш человек ֆորմատի մեջ է մտնում, ուրեմն ՀԱՊԿ-ը պետք է չգործի։ Լուկաշենկոյի ասածը սա էր։ Սա աբսուրդ է։ Հետևաբար այստեղ մնում է ուղղակի Լուկաշենկոյին խորհուրդ տալ, որ առաջարկությամբ դիմի ՀԱՊԿ-ի կանոնադրության մեջ, պայմանագրի մեջ կետ ավելացնել, որ եթե օկուպանտը, ագրեսորը իրենց մարդն է, կամ իրենց ընկերն է, կամ մտերիմն է, հետևաբար ՀԱՊԿ-ը պետք է չգործի»։Մինչ վարչապետ Նիկոլ Փաշինյանը ՀԱՊԿ-ից պահանջում է ճանապարհային քարտեզ ընդունել Հայաստանի տարածքային ամբողջականությունը վերականգնելու համար, դաշինքի անդամներ Բելառուսի և Հայաստանի միջև այս հարցի շուրջ առճակատումը շարունակվում է։Պաշտոնական Երևանը, Բելառուսի նախագահի հայտարարությունից 5 օր անց, երեկ սուր քննադատության ենթարկեց Լուկաշենկոյին, նրա հայտարարությունները որակելով «հախուռն, բանակցությունների տրամաբանությունից կտրված և ամենևին ոչ դաշնակցային֊գործընկերային , ինչը հարցականի տակ է դնում Բելառուսի կողմից ՀԱՊԿ շրջանակներում ստորագրած անդամ-պետության պարտավորությունները»։Բելառուսի արտաքին գերատեսչության հակադարձումը չուշացավ. - «Բելառուսի նախագահի հնչեցրած մոտեցումները հիմնված են իրականության վրա, դաշնակցային առումով հասկանալի են ու ազնիվ»։Ընդգծելով, որ Փաշինյանը ՀԱՊԿ նիստում իր գնահատականները հնչեցրել է, Պաշտոնական Մինսկը երեկ տարածած հայտարարության մեջ հարցադրում է անում՝ ի՞նչի համար է Հայաստանի արտգործնախարարության այս ուշացած գնահատականը, ապա հավելում. - «Պարկեշտությունը մեր արտաքին քաղաքականությունը բնութագրող գծերից մեկն է։ Եթե մյուս երկրներն էլ իրենց այդպես պահեին, ապա շատ խնդիրներից հնարավոր կլիներ խուսափել»։  "
Քաղաքականություն,"Եթե Պուտինը հիմա չի կարողանում Ալիևին պարտադրել Ղարաբաղի մասին կետ, վաղը կարողանալո՞ւ է. Քոչինյան"," Ստացվում է Երևանն ընտրում է ռուսական տարբերակը, բայց ռուսները չեն ընտրում ռուսական տարբերակը, «Ազատության» հետ զրույցում ասաց քաղաքական վերլուծաբան Արեգ Քոչինյանն՝ անդրադառնալով Արցախի կարգավիճակի հարցը հետագա սերունդներին թողնելու ռուսական առաջարկին։Վկայակոչելով Ռուսաստանի նախագահ Վլադիմիր Պուտինի պնդումները, թե Արևմուտքի առաջարկած փաստաթղթերում չկա Արցախի կարգավիճակի արձանագրում, Քոչինյանը շեշտեց՝ իրենց փաստաթղթում էլ չկա։ Իսկ եթե կար, ու Ռուսաստանը չի կարողանում անցկացնել, դա, ըստ քաղաքական վերլուծաբանի, նույն բանն է, ինչ ի սկզբանե չլիներ։Քոչինյանի հետ հարցազրույցից մի հատված ներկայացնում ենք ստորև․«Ազատություն». - Համաձա՞յն եք վարչապետի հնչեցրած ամփոփման հետ, որ Սոչիի հանդիպումը դրական էր և խաղաղության ճանապարհին կարևոր քայլ։Քոչինյան․ - Հայկական կողմն ընտրում է ռուսական տարբերակը։ Սա ընդունում ենք, որ խաղաղության ռուսական փաստաթուղթը մենք համարում ենք առավել լավը, որ Արցախի կարգավիճակի որոշումը հետագա սերունդներին թողնելն ավելի լավ է, քան էդ կարգավիճակից ընդհանրապես հրաժարվելը, սա արձանագրում ենք, բայց էդ արձանագրությունը մենք տեսա՞նք Սոչիում, կամ, երբ Ադրբեջանի նախագահը Ռուսաստանի նախագահի ներկայությամբ, իրենց երկկողմ հանդիպման ժամանակ, հայտարարում է, որ «Արցախի թեմա չկա և հետևաբար Արցախի վերաբերյալ քննարկելու բան էլ չկա», Ռուսաստանի ղեկավարը որևէ բան դրան հակադարձե՞ց։«Ազատություն»․ - Բայց հայտարարությունում դա էլ չարձանագրվեց, որ հակամարտությունը լուծված է։Քոչինյան․ - Իսկ Արցախ բառ կա՞ր արձանագրության մեջ։ Հիմա տեսեք ինչ է ստացվում՝ մենք ընտրում ենք ռուսական տարբերակը, բայց ռուսները չեն ընտրում ռուսական տարբերակը։ Հիմա ես չգիտեմ՝ չեն կարողանում էդ կետը, որը որ պիտի արձանագրի, որ Արցախի կարգավիճակի հարցը թողնվում է հետագային, անցկացնել, թե չեն ուզում, ու դա էական էլ չէ, ըստ էության, էական է մեկ այլ բան՝ եթե Ռուսաստանի նախագահը պնդում է, որ, օրինակ, արևմտյան առաջարկվող փաստաթղթերում չկա Արցախի կարգավիճակի արձանագրում, ապա իրենց փաստաթղթում էլ չկա։ Եթե կար, իրենք չեն կարողանում անցկացնել, դա, ներեցեք, նույն բանն է, ինչ-որ ի սկզբանե չլիներ։ Ռուսաստանի նախագահը «Վալդայ» ակումբում հայտարարում է, որ Ռուսաստանն այլ՝ ավելի լավ բան է առաջարկում, քան Արևմուտքն է առաջարկում ու ինքը շատ կզարմանա, եթե Հայաստանն իրենց տարբերակը չընտրի, մենք էլ ափալ-թափալ վեր ենք կենում, գնում ենք իրենց էդ լավ տարբերակի հետևից, պարզվում է իրենց էդ լավ տարբերակը չկա, չի աշխատում, որովհետև Ալիևը չի ուզում։«Ազատություն»․ - Ռուսաստանն այսօր չունի՞ Բաքվին ճնշելու գործիք։Քոչինյան․ - Կամ չունի, կամ ունի, բայց դա չափազանց թանկ է Ռուսաստանի համար, այսինքն՝ չի ուզում։ Հիմա, թե էս երկուսից որ մեկն է՝ չունի, թե չի ուզում, ըստ իս, այնքան էլ էական չէ։ Ավելի էական է արձանագրել հետևյալը, որ էդ արշավանքը, որ սկսվել էր հայկական մեդիադաշտի դեմ ու Հայաստանի իշխանությունների դեմ, որ «հանկարծ չընտրեք էդ վատ արևմտյան տարբերակը, ստեղ կա մի հատ լավ ռուսական տարբերակ», փաստորեն, ապարդյուն անցավ, որովհետև էդ լավ ռուսական տարբերակը տեղում չի։ Մենք գնացինք էդ լավ ռուսական տարբերակի հետևից, ինքը տեղում չէր։ Եթե դիտարկում ենք, որ կա նման ռուսական տարբերակ, ապա Ռուսաստանը շարունակում է դեռ թուլանալ Ուկրաինայում, և մի բան, որ Ռուսաստանն էսօր չի կարողանում անել, երիցս ավելի կասկածելի է, որ դա կարող է անել վաղը։Փաշինյան-Ալիև-Պուտին՝ Սոչիի հանդիպումից հետո Հայաստանում Ռուսաստանի դեսպանը հայտարարեց՝ Մոսկվայի կարծիքով՝ Լեռնային Ղարաբաղի կարգավիճակի հարցն արժե թողնել հաջորդ սերունդներին։ Փաշինյանը երեկ ասաց՝ իր ղեկավարած կառավարության քաղաքականությունը 100 տոկոսով համապատասխանում է ռուսական տեսլականին։Քոչինյանի հետ հարցազրույցն ամբողջությամբ կարող եք դիտել ստորև․  "
Քաղաքականություն,"Ժամանակն է, որ խորհրդարանը մասնակից լինի բանակցային գործընթացներին․ ՔՊ-ական պատգամավոր"," Ժամանակն է, որ խորհրդարանը մասնակից լինի բանակցային գործընթացներին, հայտարարեց Ազգային ժողովի իշխող «Քաղաքացիական պայմանագիր» խմբակցության քարտուղար Արթուր Հովհաննիսյանը՝ մեկնաբանելով նախօրեին Սոչիում ստորագրված եռակողմ հայտարարության կետերից մեկը, որտեղ հայ-ադրբեջանա-ռուսական միջխորհրդարանական շփումներ սկսելու մասին ձևակերպում կար։Ըստ հայտարարության՝ նպատակը Հայաստանի ու Ադրբեջանի ժողովուրդների միջև վստահության ամրապնդումն է։Չնայած ըստ Ռուսաստանի Դաշնային խորհրդի փոխխոսնակ Կոնստանտին Կոսաչովի՝ իրենք արդեն սկսել են խորհրդակցությունները միջխորհրդարանական եռակողմ շփումներ սկսելու համար, բայց Հովհաննիսյանն ասաց՝ ժամկետների ու ձևաչափի մանրամասներ չի կարող ներկայացնել։ Այնուհանդերձ, դրական էր տրամադրված՝ որքան շատ լինեն շփման հարթակները, ըստ նրա, հնարավոր կլինի ավելի արագ առաջ շարժվել։«Իհարկե դեռ վաղ է խոսել դրա արդյունավետության մասին, որովհետև մենք ունենք դեռ ամրագրված, այսպես ասած, մի ցանկություն, որը կարծում ենք, կարող է արդյունք բերել, սակայն սրա շուրջ դեռևս բազմաթիվ քննարկումներ կլինեն՝ դրա տեխնիկական կազմակերպման, բովանդակային կազմակերպման։ Եվ ես ևս մեկ անգամ պետք է շեշտեմ, որ հաշվի առնելով, որ մենք խորհրդարանական կառավարման երկրում ենք ապրում, խորհրդարանի նշանակությունը արտաքին քաղաքականությունում, ինչու չէ, պետք է նաև առաջնորդող լինի», - ասաց Հովհաննիսյանը։ Հարցին, թե սա հասարակությանը խաղաղության պատրաստելու միտում ունի՞, պատգամավորը պատասխանեց․ - «Էս պահին, ես կարծում եմ, որ մեր քաղաքականությունը բոլոր ուղղություններով վերաբերում է խաղաղությանը, և մենք խաղաղություն ասելով չենք խոսում միայն միմյանց վրա չկրակելու մասին։ Իհարկե տասնամյակներ են պետք հասարակություններին նաև խաղաղությանը նախապատրաստելու համար, սակայն ինչ-որ մի օր էդ հաշվարկը պետք է սկսվի»։Ըստ Հովհաննիսյանի՝ քանի որ այս պահին այդ պայմանավորվածությունը ձեռք է բերվել ռուսական կողմի միջնորդությամբ, կարելի է ենթադրել, որ այս շփումների մոդերատորը Ռուսաստանն է լինելու, Երևանն էլ դեմ չէ։Երևանից ու Բաքվիս հնչող հայտարարությունները, թե պատրաստ են մինչև տարեվերջ խաղաղության պայամանգիր ստորագրել, պատգամավորի խոսքով մնում է ուժի մեջ։ «Մենք հստակ նշել ենք, որ տրամադրված ենք մինչև տարեվերջ ստորագրել, և սա ամենևին չի նշանակում, որ կստորագրվի, կամ չի ստորագրվի։ Ադրբեջանի կառուցողական դիրքորոշումների դեպքում որևէ խոչընդոտ Հայաստանի Հանրապետությունը խաղաղության օրակարգի համատեքստում չի ստեղծելու», - ասաց պատգամավորը։Եթե խաղաղության պայամանագիրը ստորագրվի արդյոք այն կբերվի խորհրդարան։ Ըստ Հովհաննիսյանի՝ իրավական առումով տարբեր ձևաչափեր կան, բայց, ամենայն հավանականությամբ, այո՛։Պատգամավորի խոսքով՝ շահագրգռված են, որ ընդդիմությունը ևս մասնակցի այդ շփումներին։ Բայց, եթե խանգարելու են, ավելի լավ է չմասնակցեն, թե ինչպես՝ Հովհաննիսյանը չմանրամասնեց։ "
Քաղաքականություն,«Խաղաղապահների մանդատը երկարացնելու մեր առաջարկը մերժվել է»․ Փաշինյան ," Երևանը Սոչիի եռակողմ հանդիպման ժամանակ առաջարկել է երկարացնել Արցախում տեղակայված ռուս խաղաղապահների առաքելության ժամկետը՝ անորոշ ժամանակով, 20 տարով,15 տարով, 5 տարով, այսօր, Ազգային ժողովում, 2023-ի բյուջեի քննարկման ժամանակ, հայտարարեց վարչապետ Նիկոլ Փաշինյանը։Ըստ վարչապետի՝ այդ առաջարկը չընդունվեց։«Բայց պետք է արձանագրեմ, որ, իմ ընկալմամբ, հարցը դարձավ օրակարգային», - ասաց գործադիրի ղեկավարը։Սոչիի հանդիպման արդյունքներով Փաշինյանն արձանագրեց՝ շատ կարևոր քայլ արվեց խաղաղության օրակարգի իրականացման ուղղությամբ, հանդիպումը որակելով օգտակար և կարևոր։Գործադիրի ղեկավարն ասաց՝ հանդիպման թե՛ դռնփակ, թե՛ դռնբաց հատվածներում կարևոր հարցեր են հնչել։Անդրադառնալով հանդիպումից առաջ Հայաստանում և Արցախում ծավալված քննարկումներին, թե արդյո՞ք Հայաստանը Հայաստան-Ադրբեջան հարաբերությունների կարգավորման, Լեռնային Ղարաբաղի հիմնախնդրի կարգավորման ճանապարհին, գնում է այն հնարավոր տարբերակով, որը առկա է դաշտում, և որքանո՞վ է բանակցություններում ներգրավված պաշտոնյաների վարած քաղաքականությունը համապատասխանում Հայաստանի և Ղարաբաղի շահերին, Փաշինյանը հայտարարեց՝ Սոչիում կայացած հանդիպման կարևորագույն նրբություններից մեկը այն է, որ կարող ենք հրապարակային տեսնել, թե ինչքանով է քաղաքականությունը համապատասխանում այն տեսլականին, որն այսօր բարձրաձայնվում է ընդդիմության կողմից։«Քննարկում կա, որ կա ռուսական առաջարկ և ոչ ռուսական հայեցակարգ, և փորձ է արվում տպավորություն ստեղծել, թե Հայաստանի կառավարության քայլերը հակասության մեջ են մտնում, պայմանական ասած, ռուսական հայեցակարգի հետ։ Դա իհարկե այդպես չէ։ Հնչել են հրապարակային հայտարարություններ, հայեցակարգերի հեղինակներն իրենք բացահայտել են՝ ինչում է նրբությունը», - ասաց Փաշինյանը։Փաշինյանը նշեց, որ Ռուսաստանի իրենց գործընկերները հայտարարել են, թե, ըստ իրենց, ճիշտ մոտեցումը կլինի Ղարաբաղի կարգավիճակի հարցը հետաձգել անորոշ ժամանակով՝ հիմնավորելով, որ այս պահին օբյեկտիվորեն չկա հնարավորություն գտնել մի կարգավիճակ, որը փոխընդունելի կլինի։Թե ինչքանով է Հայաստանի կառավարության քաղաքականությունը համապատասխանում այս տեսլականի հետ, վարչապետն ասաց՝ լիարժեք և100 տոկոսով։Եռակողմ բանակցությունների ընթացքում, ըստ Փաշինյանի, հայկական կողմը պնդել է, որ Սոչիի եռակողմ հայտարարության ժամանակ հղում կատարվի հայտնի ռուսական առաջարկներին։ «Բայց ռուսաստանցի մեր գործընկերների հորդորով՝ փորձել ենք ավելի ճկուն լինել՝ իրավիճակը փակուղային չդարձնելու համար», - ասաց վարչապետը։ "
Քաղաքականություն,"Քանի դեռ խաղաղության պայմանագիր չկա, բախումների վտանգը միշտ առկա է․ փորձագետ"," Քանի դեռ խաղաղության պայմանագիր չկա, ըստ Միացյալ Նահանգների Լիհայի համալսարանի պրոֆեսոր Արման Գրիգորյանի, բախումների վտանգը միշտ առկա է։Գրիգորյան խոսքով՝ կա նաև միջանցքի խնդիրը, որն էս էտապում բավականին կարևոր խնդիր է դարձել, և եթե խոսքն, ինչպես Բաքուն է պնդում, էքստերիտորիալ միջանցքի մասին չէ և այդ հարցում համաձայնություն տեղի ունենա, ապա, ըստ փորձագետի, Հայաստանի տարածքի նկատմամբ մեծ ոտնձգություններ տեղի չեն ունենա։«էքստերիտորիալ միջանցքի գոյությունն իհարկե խնդիր է և Հայաստանի սուվերենության սահմանափակում է՝ դե ֆակտո սահմանափակում է, և դա կատաստրոֆիկ բան կլինի Հայաստանի համար, հատկապես, եթե դա նշանակի Հայաստանի և Իրանի սահմանի վրա Հայաստանի վերահսկողության վերացում։ Դա շատ մեծ խնդիր է իհարկե», - ասաց փորձագետը։Ադրբեջանի նախագահ Իլհամ Ալիևը մեկ անգամ չէ որ պնդել է, թե Բաքուն ուզում է անխոչընդոտ, առանց մաքսակետերի՝ Լաչինի միջանցքի նման, անցում դեպի Նախիջևան։Հայաստանի վարչապետ Նիկոլ Փաշինյանն էլ ՄԱԿ-ի ամբիոնից հայտարարել է, թե Բաքուն ակնարկում է, որ Հայաստանը պետք է արտատարածքային միջանցք տրամադրի, և դա, ըստ իրենց, բխում է 2020 թվականի նոյեմբերի 9-ի եռակողմ հայտարարության 9-րդ հոդվածից։ «Եռակողմ հայտարարությունը հրապարակային փաստաթուղթ է, և 9-րդ հոդվածում ոչինչ չկա միջանցքի, արտատարածքայնության և այլնի մասին», - ասել էր վարչապետը։Ադրբեջանի փոխվարչապետ Շահին Մուստաֆաևն էլ, որ Ադրբեջանի բանագնացն է տարածաշրջանի ապաշրջափակման եռակողմ հանձնաժողովում, արձագանքելով Փաշինյանին՝ պնդել է, թե «Զանգեզուրի միջանցքը», որի մասին խոսում է Բաքուն, արտատարածքայնության հետ կապ չունի: Տրանսպորտային միջանցքը բոլորովին այլ բան է ենթադրում, և որ այդ մասին շատ լավ գիտեն նաև Հայաստանում»:Վկայակոչելով Մուստաֆաևի հայտարարությունը՝ Գրիգորյանը հույս հայտնեց, որ խոսքն իսկապես տարանցիկ ճանապարհի և ոչ թե արտատարածքային միջանցքի մասին է՝ շեշտելով՝ եթե այդ հարցում համաձայնություն տեղի ունենա, մեծ մտավախություններ ունենալ, որ Հայաստանի 29 հազար 800 քառակուսի կիլոմետրից ինչ-որ բաներ կպոկեն ապագայում, տեղի չի ունենա։«Դա իհարկե ենթադրում է, որ շատ մեծ դարակազմիկ աշխարհաքաղաքական փոփոխություններ և անկայություն չի լինի։ Այլ պարագայում ոչ մի բան կանխատեսել հնարավոր չէ, բայց եթե նման մեծ փոփոխություններ տեղի չունենան, ես կարծում եմ, որ այն տարածքով, որով Հայաստանն անկախացել է, դրա նկատմամբ մեծ ոտնձգություններ երևի տեղի չեն ունենա», - եզրափակեց փորձագետը։Գրիգորյանի հետ հարցազրույցն ամբողջությամբ կարող եք դիտել ստորև․  "
Քաղաքականություն,Թեհրանում մեկնարկել են Փաշինյան-Ռաիսի բանակցությունները," Վարչապետ Նիկոլ Փաշինյանը ժամանել է Թեհրան՝ Իրանի նախագահ Էբրահիմ Ռաիսիի հրավերով, փոխանցում է IRNA գործակալությունը։Ըստ իրանական MEHR-ի՝ «Սաադաբադում» մեկնարկել են Փաշինյան-Ռաիսի բանակցությունները։Իրանական լրատվամիջոցները հայտնում են, որ կքննարկվեն երկկողմ և տարածաշրջանային հարցեր, կստորագրվեն համագործակցության փաստաթղթեր։ Երկու երկրների ղեկավարները հանդես կգան մամուլի ասուլիսով։ Իրանական պետական լրատվամիջոցների փոխանցմամբ, Փաշինյանը կհանդիպի Իրանի մի շարք այլ պաշտոնյաների հետ։Քաղաքական մեկնաբան Հակոբ Բադալյանը հատկապես հայ-ադրբեջանական հարաբերությունների լարվածության ֆոնին կարևոր է համարում հարևան Իրանի հետ հարաբերությունների սերտացումն ու ընգծում՝ սա Հայաստանի համար լավ հնարավորություն է նաև անվտանգության ռիսկերը կառավարելու առումով։«Նկատի ունեմ այն ռիսկերը, որ, մասնավորապես, պայմանավորված են Սյունիքի հանդեպ հնարավոր հավակնություններով, որ ունի Ադրբեջանը, էլ չեմ խոսում իհարկե այլ կարևոր արդեն երկարաժամկետ ռազմավարական ուղղություններով Իրանի հետ աշխատանքի անհրաժեշտությունը», - ասաց Բադալյանը։Մոտ երկու շաբաթ առաջ Հայաստանում էր Իրանի արտգործնախարար Հոսեյն Ամիր Աբդոլլահիանը, նա Կապանում մասնակցեց Իրանի գլխավոր հյուպատոսության բացմանը։Իրանցի բարձրաստիճան դիվանագետը վերահաստատեց՝ Թեհրանը չի ընդունի տարածաշրջանում պատմական սահմանների փոփոխությունը։ Հայաստանում եվրամիության դիտորդական առաքելության տեղակայման ֆոնին նա նաև շեշտեց, որ Իրանը դեմ է տարածաշրջանում օտարերկրյա ներկայությանը։Քաղաքական մեկնաբանը կարծում է, որ պաշտոնական Երևանը պետք է Թեհրանի հետ բանակցություններն այնպես վարի, որ Հայաստան-Արևմուտք հարաբերությունները չդառնան Իրանի հետ հարաբերությունների պատանդ, ոչ էլ հակառակը։Բադալյանի խոսքով՝ Արևմուտքն էլ Իրանի հետ Հայաստանի հարաբերությունների հանդեպ է շատ զգայուն։«Մենք հասկանում ենք, որ էդ թեման Իրանի համար միշտ է եղել զգայուն, և շատ կարևոր է, որպեսզի Հայաստանը Թեհրանի հետ հարաբերության համատեքստում կարողանա հասկանալի և բավական անկեղծ մակարդակում բացատրել, որ Հայաստան-Արևմուտք շփումները չունեն ռեգիոնում աշխարհաքաղաքական փոփոխություն բերելու նպատակ և զուտ պայմանավորված են Հայաստանի անվտանգության այն ռիսկերը կառավարելու, այն մտահոգությունները փարատելու նպատակ, որի մասին հենց Իրանն ինքն էլ խոսում է, որ Հայաստանի անվտանգությունը դա նաև իր անվտանգությունն է», - ասաց Բադալյանը։Ըստ իրանական աղբյուրների՝ նախատեսվում է նաև հայ-իրական փաստաթղթերի ստորագրում։Բադլայանը չի բացառում, որ Փաշինյանի այցի ընթացքում նաև ռազմատեխնիկական գործակցության վերաբերյալ քննարկում լինի։ "
Քաղաքականություն,"Ըստ Սաղաթելյանի, Փաշինյան-Պուտին-Ալիև հանդիպմանը վերջնական փաստաթուղթ չի ստորագրվի"," Սոչիում Փաշինյան-Պուտին-Ալիև հանդիպմանը վերջնական ոչ մի փաստաթուղթ, ընդդիմադիր պատգամավոր Իշխան Սաղաթելյանի կանխատեսումներով, չի ստորագրվի։ Հայաստանի ղեկավարն օրեր առաջ հայտարարել էր, թե Երևանը պատրաստ է աշխատել ռուսական առաջարկի շուրջ։ Ընդդիմադիր պատգամավորը սա անարժեք խոսք է որակում։«Երբ որ ինքը հայտարարում է, որ «ես կողմ եմ ռուսական կողմի ներկայացրած առաջարկներին», դա որևէ արժեք չունի, քանի դեռ ինքը հստակ չի հայտարարում, որ մերժում է մյուս տարբերակը: Այսինքն՝ տարբերակ, որը սահմանափակում է Արցախի ինքնորոշման իրավունքն ու առհասարակ Արցախի հարցը: Քանի դեռ ինքը էդ հայտարարությունը չի արել, մնացածը բառախաղ է», - ասաց Սաղաթելյանը:Թվիթերի իր էջում Հայաստանի վարչապետը օրեր առաջ գրել էր, որ Երևանը դեռ սեպտեմբերի սկզբին է համաձայնել աշխատել Հայաստանի և Ադրբեջանի միջև միջպետական հարաբերությունների հաստատման Ռուսաստանի ներկայացրած հիմնական սկզբունքների և պարամետրերի շուրջ։ Փաշինյանը հավաստիացրել էր, որ Հայաստանը «պատրաստ է դա հաստատել Սոչիում՝ միաժամանակ հույս հայտնելով, որ Ռուսաստանը կպաշտպանի իր իսկ առաջարկները։ Վարչապետ Փաշինյանը խոսել էր նաև Արցախի հարցի կարգավորման երկու՝ ռուսաստանյան ու արևմտյան ընկալման մասին՝ առանց մանրամասներ հայտնելու և պնդել՝ իրականության հետ կապ չունեն լուրերը, թե իբր ռուսական առաջարկը դրական է Հայաստանի կամար, իսկ արևմտյանը՝ բացասական։Արդեն այսօր Սոչիում Փաշինյանը Պուտինին վստահեցրել է, որ ռուսական առաջարկները չեն հակասում այն պայմանավորվածություններին, որ հոկտեմբերի սկզբին ձեռք էին բերվել Պրահայում՝ Եվրամիության միջնորդությամբ։ Վարչապետն ընդգծել է, որ արևմտյան միջնորդությամբ անցկացվող հանդիպումներում ինքը հաշվի է առել Պուտինի հայտարարությունները։Նախքան Փաշինյանի՝ Սոչիի հայտարարությունը վարչապետի հրաժարականը պահանջող «Դիմադրության» շարժման առաջնորդ, ընդդիմադիր Սաղթելյանը տարակուսանք էր հայտնել՝ ինչո՞ւ էր վարչապետը դեռ սեպտեմբերին պնդում, թե սեղանին որևէ փաստաթուղթ չկա, մինչդեռ այսօր արդեն 2 տարբերակի մասին է ակնարկում։«Այն, որ նայում էր ժողովրդի աչքերին, ասում էր՝ «փաստաթուղթ չկա», խաբել է, այդ փաստաթղթերն իր դարակում դրած էին», - նշեց Սաղաթելյանը:Փաշինյանն հայտարարել էր նաև, թե պատրաստ է Սոչիում ստորագրել փաստաթուղթ, որով երկարաձգվի ռուս խաղաղապահների ներկայությունն Արցախում՝ 10-20 տարով։ 2020 թվականի նոյեմբերի հայտարարությամբ՝ ռուս խաղաղապահների առաքելությունն Արցախում ավարտվում է 3 տարուց։ Այն երկարաձգելու համար, սակայն, անհրաժեշտ է երեք կողմերի համաձայնությունը։ Ընդդիմադիր պատգամավորն այս հայտարարությունը ևս մանիպուլյացիա է համարում և հարց բարձրացնում՝ արդյոք անցնող տարիների բանակցությունների ընթացքում Փաշինյանն պնդե՞լ է այս մասին և ներկայացրել որպես հայկական կողմի առաջարկ։«Հերթական էժան և պոպուլիստ հայտարարությունն է անում, էն թուղթը, որ ստորագրում էիր, չէի՞ր հասկանում դա», - ասաց Իշխան Սաղաթելյանը:«Դիմադրության» շարժումը նոյեմբերի 5-ին մի քանի շաբաթվա դադարից հետո Ֆրանսիայի հրապարակում դարձյալ հանրահավաք է անցկացնելու: Հիշեցնելով Ստեփանակերտի երեկվա ցույցը՝ Սաղաթելյանը կարծում է, որ այն նոր թափ է տալու իրենց պայքարին, որը, իր ձևակերպմամբ, լինելու է միասնության հանրահավաք ոչ թե որևէ անձի, կուսակցության շուրջ, այլ՝ Արցախի ինքնիշխանության, Հայաստանի տարածքային ամբողջականության և անվտանգության։«Երկու տարի է՝ հայ ժողովրդին խոստացել է խաղաղություն, ընդամենը 1,5 ամիս առաջ, մեկ օրվա ընթացքում ունեցել ենք 200-ից ավելի զոհ, թշնամին Հայաստանի ինքնիշխան տարածքում է, դիերը դեռ խրամատներում են, ու այս մարդը դեռ խոսում է խաղաղությունից», - ասաց ընդդիմադիր պատգամավորը:Դիտարկմանը, որ արցախյան վերջին պատերազմում պարտությունից 2 տարի անց, այդուհանդերձ, ընդդիմությանը չհաջողվեց արժանանալ հանրության վստահությանը, դա են վկայում ոչ մեծաթիվ հանրահավաքները, Սաղաթելյանն ընդունեց՝ լրջագույն բացթողում էր, չեն կարողացել ամբողջությամբ ներկայացնել Հայաստանի գլխին կախված սպառնալիքները։Ընդդիմադիր պատգամավորի խոսքով՝ հիմա ճակատագրական պահ է և Ստեփանակերտից արդեն հստակ ուղերձով դիմում են Հայաստանին ու շեշտում՝ Արցախը Ադրբեջանի կազմում չի լինելու։ Գնդակը, ըստ Սաղաթելյանի, հիմա Հայաստանի դաշտում է. «Մենք պետք է հասկանանք, որ Արցախը զիջելով խաղաղություն չենք ունենալու»Ընդդիմության մեղադրանքները իշխանության հասցեին մնացին անպատասխան։ Ողջ օրվա ընթացքում իշխանական պատգամավորների հետ կապ հաստատել չհաջողվեց։  "
Քաղաքականություն,Հիմնականում՝ ռուս-ադրբեջանական պայմանավորվածություններ. Խարազյանը՝ վերջին երեք տարվա գործընթացի մասին," Այսօր վարչապետ Նիկոլ Փաշինյանը մեկնում է Սոչի։ Նախատեսված է եռակողմ հանդիպում Ռուսաստանի և Ադրբեջանի նախագահների հետ։Վարչապետը «Քաղաքացիական պայմանագիր» կուսակցության համագումարում հերքեց, որ կան հայ-ադրբեջանական խաղաղության պայմանագրի արևմտյան ու ռուսական ծրագրեր՝ շեշտելով՝ կան միայն ընկալումներ։Փաշինյանը նաև ասաց, որ պատրաստ է ընդունել ռուսական առաջարկները, պատրաստ է ստորագրել ռուս խաղաղապահների ներկայության երկարաձգման փաստաթուղթ։Արդյո՞ք Սոչիում նման փստաթղթեր կարող են ստորագրվել։ ԱՄՆ-ում Հայաստանի նախկին փոխդեսպան Արմեն Խարազյանի կարծիքով՝ այս հակամարտության վերջին երեք տարվա տրամաբանությունը հիմնականում հանգել է ռուս-ադրբեջանական ռազմաքաղաքական պայամանավորվածություններին և դրանից բխող իրադարձություններին՝ շեշտելով՝ առայժմ չի տեսել Հայաստանի կողմից շոշափելի քայլեր, որոնք հույս կներշնչեին, որ այստեղ ռուս-ադրբեջանական պայմանավորվածություններից և նրանց շահերի համընկնումից բացի, կա որևէ այլ գործոն, որը կարող է զգալի փոփոխություն բերել այս պահին ուրվագծվող կարգավորման շրջանակից։«Ենթադրում եմ, որ Բաքվի և Մոսկվայի միջև կա ընդհանուր ընկալում և իրենք երբեք դա չեն ժխտել այն մասին, թե հակամարտությունն ինչպես պետք է լուծվի։ Կարծում եմ, որ այս տրամաբանության մեջ կրկին, եթե փոփոխություն լինի, դա պետք է լինի Հայաստանի ցանկությամբ Հայաստանի կամքով։ Ես առայժմ չեմ տեսել Հայաստանի կողմից շոշափելի քայլեր, որոնք հույս կներշնչեին, որ այստեղ ռուս-ադրբեջանական պայմանավորվածություններից և նրանց շահերի համընկնումից բացի, կա որևէ այլ գործոն, որը կարող է զգալի փոփոխություն բերել այս պահին ուրվագծվող կարգավորման շրջանակից», - ասաց դիվանագետը։Քաղաքագետ Մանվել Սարգսյանի կարծիքով՝ ստեղծվել է մի վիճակ, երբ Ռուսաստանն արդեն ստիպված է Հայաստանի հետ մի քիչ ուրիշ լեզվով խոսել՝ շեշտելով՝ տարիներ շարունակ Հայաստանի հետ խոսում էին միայն պարտադրանքով, շանտաժներով, Ադրբեջանի, Թուրքիայի հետ գործարքներ անելով, ճնշելով։Ընդգծելով որ Արևմուտքի ակտիվությունը վերջին ամիսներին նյարդայնացնում էր Ռուսաստանին՝ Սարգսյանը նկատեց՝ սա ընդամենը Ռուսաստանից առաջարկ է՝ իրավիճակում փոփոխություն մտցնելու համար, իսկ եթե առաջ Հայաստանը լսողի դերում էր, ապա այսօր ի վերջո Երևանից էլ պատասխաններ կան։«Տարբեր ձևով Ռուսաստանից փորձում էին վարկաբեկել այս հարաբերությունները՝ Հայաստանի Արևմուտքի հետ, և այս անգամ հետաքրքիր էր, որ առաջարկ արվեց, որ մենք ավելի լավ բան ենք ձեզ առաջարկել, ինչո՞ւ եք դուք խոսում Միացյալ Նահանգների հետ», - ասաց քաղաքագետը՝ նկատելով․ - «Վերջերս Հայաստանն անընդհատ, կարծես թե, Ռուսաստանի հետ զրույցներում ցույց է տալիս, որ հարցադրումներ է անում և ուզում է հստակ պատասխան Ռուսաստանից։ Էս անգամ նույնպես կարծես թե, քանի որ ամսի 31-ին եռակողմ հանդիպում պետք է լինի, կարծես թե նախօրոք Հայաստանի վարչապետն էլ ասաց, որ մենք կսպասենք ձեր հստակեցմանը, պարզ վիճակ է կարծում եմ»։Ռուսաստանի նախագահ Վլադիմիր Պուտինը հայտարարել էր, թե վաշինգտոնյան տարբերակով Արցախը մնալու է Ադրբեջանի կազմում։ Միացյալ Նահանգների Պետդեպարտամենտը խեղաթյուրում ու ապատեղեկատվություն է որակել Պուտինի մեկնաբանությունը, բայց չի էլ հստակեցրել՝ ի վերջո, գոյություն ունի՞ հայ - ադրբեջանական հարաբերությունների կարգավորման ամերիկյան նախագիծ։Իսկ ի՞նչ է նախատեսված ռուսական տարբերակով. Պուտինը փակագծեր չէր բացել, միայն նշելով՝ եթե Հայաստանի ժողովուրդն ու իշխանությունը որոշեն, որ Ղարաբաղն ունի առանձնահատկություններ և պետք է պայմանագրում դա հաշվի առնել, ապա Մոսկվան դա կընդունի՝ պայմանավորվելով նաև Ադրբեջանի հետ։ Ըստ փորձագետների՝ ռուսական տարբերակով Արցախի կարգավիճակի հարցը հետաձգվում է։Հարցազրույցն ամբողջությամբ կարող եք դիտել ստորև․ "
Քաղաքականություն,Փաշինյանը հաստատում է՝ Արցախի հարցի կարգավորման ռուսական ու արևմտյան մոտեցում կա," Արցախի հարցի կարգավորման երկու՝ ռուսաստանյան ու արևմտյան ընկալում կա, «Քաղաքացիական պայմանագիր» կուսակցության համագումարում այսօր հաստատեց վարչապետ Նիկոլ Փաշինյանը։«Վերջին շրջանում հայ հանրության շրջանում փորձ են անում տպավորություն ստեղծել, թե կա ռուսական առաջարկ, որը դրական է մեզ համար, և կա արևմտյան առաջարկ, որը բացասական է մեզ համար, և Հայաստանի կառավարությունը մերժում է Ռուսաստանի ծրագիրը և ընդունում է արևմտյան ծրագիրը: Կներեք, սա իրականության հետ ընդհանրապես ոչ մի կապ չունի», - հայտարարեց Փաշինյանը՝ հավելելով. - «Որ կա ռուսական ընկալում և արևմտյան ընկալում՝ սա ճիշտ է»։Իսկ ինչի՞ մասին են հայ - ադրբեջանական հարաբերությունների կարգավորման ռուսական ու արևմտյան ընկալումները։ Միջնորդ երկրների փաթեթներով ի՞նչ է սպասում Արցախին, Փաշինյանը չմանրամասնեց։ «Իսկ Հայաստանի Հանրապետությունը ռուսական ընկալման հետ համաձայնվել է և սկզբունքային պայմանավորվածություն ձեռք է բերել 2021 թվականի հունվարին», - նշեց նա:Ռուսաստանի նախագահ Վլադիմիր Պուտինն էր նախօրեին հայտարարել, թե վաշինգտոնյան տարբերակով Արցախը մնալու է Ադրբեջանի կազմում։ Միացյալ Նահանգների Պետդեպարտամենտը խեղաթյուրում ու ապատեղեկատվություն է որակել Պուտինի մեկնաբանությունը, բայց չի էլ հստակեցրել՝ ի վերջո, գոյություն ունի՞ հայ - ադրբեջանական հարաբերությունների կարգավորման ամերիկյան նախագիծ։Իսկ ի՞նչ է նախատեսված ռուսական տարբերակով. Պուտինը փակագծեր չէր բացել, միայն նշելով՝ եթե Հայաստանի ժողովուրդն ու իշխանությունը որոշեն, որ Ղարաբաղն ունի առանձնահատկություններ և պետք է պայմանագրում դա հաշվի առնել, ապա Մոսկվան դա կընդունի՝ պայմանավորվելով նաև Ադրբեջանի հետ։ Ըստ փորձագետների՝ ռուսական տարբերակով Արցախի կարգավիճակի հարցը հետաձգվում է։«Եվ այդ պայմանավորվածությունների անկյունաքարային դրույթը եղել է, որ Ռուսաստանի Դաշնությունը Լեռնային Ղարաբաղի և Հայաստանի Հանրապետության անվտանգության երաշխավորն է՝ սա շատ կարևոր նրբություն է: Եվ մենք պայմանավորվել ենք այդ սցենարի և պլանի շուրջ», - ասաց Հայաստանի վարչապետը:Ըստ Փաշինյանի՝ սեպտեմբերին հայկական կողմը համաձայնել է այդ ծրագրին։ Ասաց՝ պատրաստ է Սոչիում եռակողմ համաձայնությամբ այդ փաստաթուղթը ստորագրել որպես հիմք հայ - ադրբեջանական խաղաղության պայմանագրի համար: «Հույս ունեմ՝ Ռուսաստանի Դաշնությունը իր առաջարկությունները կպաշտպանի», - այսօր ևս նշեց վարչապետը:Ըստ ռուսաստանյան փորձագետների, լրատվամիջոցների՝ հայ - ադրբեջանական հարաբերությունների կարգավորման արևմտյան տարբերակով փորձ է արվում Ռուսաստանին դուրս մղել տարածաշրջանից։ Փաշինյանն այսօր հայտարարեց, թե պատրաստ է Սոչիում ստորագրել փաստաթուղթ, որ երկարաձգվի ռուս խաղաղապահների ներկայությունն Արցախում՝ 10-20 տարով։«Այո, այնտեղ կա նաև ռուս խաղաղապահների մասին: Մենք ուզո՞ւմ ենք, որ ռուս խաղաղապահները շարունակեն իրենց գործունեությունը Լեռնային Ղարաբաղում՝ իհարկե ուզում ենք: Երեկ Լեռնային Ղարաբաղի նախագահը հայտարարությամբ է հանդես եկել, ես պաշտոնապես ասում եմ՝ ես պատրաստ եմ Սոչիում ստորագրել փաստաթուղթը և ընդունել, որ ռուս խաղաղապահների ներկայությունը Լեռնային Ղարաբաղում անվերապահորեն, առանց պայմանների երկարացվի 10 տարով, 15 տարով, 20 տարով՝ ես պատրաստ եմ այդ թուղթը ստորագրել», - վստահեցրեց Նիկոլ Փաշինյանը:2020 թվականի նոյեմբերյան հայտարարությամբ ռուս խաղաղապահների առաքելությունն Արցախում ավարտվում է 2025 թվականին։ Փաշինյանն առաջարկում է, որ երկարաձգման գործընթացը նախաձեռնի Ռուսաստանի նախագահը:«Բայց Ռուսաստանի Դաշնությունը պիտի պաշտպանի այդ առաջարկը, որովհետև ես չեմ կարող որոշել, որ Ռուսաստանի Դաշնության խաղաղապահները պիտի այնտեղ մնան ինչ-որ ժամկետով: Դա եռակողմ թուղթ է, և եթե մենք ու Ռուսաստանը համաձայնենք, կլինենք մեծամասնություն», - շեշտեց վարչապետը:Ի՞նչ է նշանակում Հայաստանի ղեկավարի այս հայտարարությունը, արդյոք սա նահա՞նջ է Վաշինգտոնի ու Բրյուսելի միջնորդությամբ ձեռք բերված պայմանավորվածություններից։ Քաղաքագետ Մանվել Սարգսյանի կարծիքով՝ Հայաստանը բոլորի առաջարկներն էլ պետք է քննարկի, հասկանա Հայաստանի շահն ու ինքն էլ առաջարկներ ներկայացնի։«Այսինքն, մարդ կարող է անհույս վիճակում էր՝ ինչ-որ մի բան է ասել, հիմա կարող է հնարավորություններ է տեսնում՝ ուրիշ բաներ է ասում, նահանջս ո՞րն է։ Պետք է լուրջ խոսել, չէ՞, պետք է բոլորի հետ խոսել և փորձել մարդկանց կարծիքներն էլ փոխել: Այսինքն, դա այդպես չի, որ ասել են մի անգամ՝ այսպես է: Տեսել են՝ դու ամեն ինչի պատրաստ ես, ասել են՝ «գնա, ամեն ինչ հանձնիր», հիմա որ տեսնում են՝ չէ, պատրաստ չես, կարող է ուրիշ ձև, չէ՞, հետդ խոսեն», - «Ազատության» հետ զրույցում ասաց Սարգսյանը:Ըստ քաղաքագետի, Փաշինյանը պետք է հասկանա՝ որ երկրի շահն է համընկնում Հայաստանի հետ, այդ ուղղությամբ էլ գնա, չի համընկնում՝ պետք է մերժի. - «Մենք էլ պիտի տեսնենք՝ ինչ հնարավորություններ են մեզ համար բացվում այդ երկրների շահերով: Եթե համընկնում է մեզ հետ, համագործակցում ենք, չի համընկնում՝ ասում ենք՝ «կներեք, մենք զբաղված ենք»: Աշխարհն այսպես է կառուցված»:Իշխող ուժի 6-րդ համաժողովը Մարզահամերգային համալիրում էր և լրագրողների համար փակ։ Լրագրողները նույնիսկ հնարավորություն չունեցան Փաշինյանին ու բարձրաստիճան այլ պաշտոնյաների հարցեր տալ, նրանք շենք էին մտել ետնամուտքով։ Մինչդեռ նախորդ համագումարում, երբ մի քանի ամսվա իշխանություն էին, համաժողովը փոքր սրահում էր, և ամբողջ ընթացքը լրագրողները լուսաբանեցին սրահից։«Քաղաքացիական պայմանագրի» վարչության անդամներ ընտրվեցին Նիկոլ Փաշինյանը, Սուրեն Պապիկյանը, Ռուբեն Ռուբինյանը, Տիգրան Ավինյանը, Սասուն Միքայելյանը, Արայիկ Հարությունյանը, Գևորգ Պապոյանը, Արփինե Դավոյանը, Գնել Սանոսյանը, Վահագն Ալեքսանյանը, Ալեն Սիմոնյանը, Վաղարշակ Հակոբյանը, Համբարձում Մաթևոսյանը, Հայկ Կոնջորյանը և Ռոմանոս Պետրոսյանը։ Նորընտիր կազմում չէ Արարատ Միրզոյանը, արտգործնախարարը նաև թեկնածուների ցանկում չկար։   "
Քաղաքականություն,"«Գալով իշխանության՝ պարզեցինք, որ ի վիճակի չենք վերականգնել պետության հիմունքները». Փաշինյան
"," 44-օրյա պատերազմի ու Արցախի խնդրի կարգավորման տապալման համար Հայաստանի վարչապետ Նիկոլ Փաշինյանն այսօր դարձյալ մեղադրեց նախկին իշխանություններին։ Իշխող «Քաղաքացիական պայմանագիր» կուսակցության 6-րդ համագումարի նիստում նա անդրադարձավ նաև պատերազմին ու դրան պատճառներին։Փաշինյանը հայտարարեց, թե երբեք Ղարաբաղի հարցը չի օգտագործել իշխանության մնալու կամ ներքաղաքական խնդիրներ լուծելու համար։ Հակառակը՝ գնացել են այդ խնդրի հետևից։«2020-ից հետո ինձ ուղղված ամենամեծ քննադատությունն էր, որ ես հայտարարել եմ՝ «Արցախը Հայաստան է և վերջ»։ Եվ ընդ որում այս քննադատության հեղինակները Հայաստանը ղեկավարած մարդիկ են՝ սկսած 1990 թվականից։ Դա վկայում էր մի բանի մասին, որ Հայաստանի Հանրապետության անկախության առաջին օրից սկսած, ըստ էության, անկախության հիմունքները հետևողականորեն քայքայվել ու փլուզվել են։ Հռչակագրի ընդունման առաջին օրվանից հետո այս ծրագրից հրաժարում է տեղի ունեցել հետևողականորեն», - ասաց Նիկոլ Փաշինյանը։Նա հայտարարեց, թե 2018-ին իշխանության գալով՝ պարզել են, որ ի վիճակի չեն վերականգնել պետության հիմունքները. - «Մենք ըստ էության արձանագրեցինք, որ Հայաստանի պետական իշխանության մակարդակով 1990 թվականից մինչև 2018 թվականը հետևողականորեն հրաժարվել ու քայքայել են պետության հիմունքները, էդ հետո պարզեցինք, որ մենք մեր բոլոր ջանքերով ի վիճակի չենք վերականգնել, հակառակ դեպքում էդ քննադատությունները էդ շետադրումներով չէին հնչի»:«Այն ժամանակ, երբ 1991 թվականին Լեռնային Ղարաբաղը հռչակում էր անկախություն, այն ժամանակ, երբ բանակցային գործընթացում այս ծրագրից կատարյալ հրաժարում տեղի ունեցավ, և այն ժամանակ, երբ, բազմիցս ասել եմ, որ 2007 թվականին Մադրիդյան սկզբունքները որպես բանակցությունների հիմք ընդունելով՝ Հայաստանում իշխող ուժը և մարդիկ, ըստ էության, ոչնչացրին Լեռնային Ղարաբաղի անկախության հռչակման իրավական հիմքերը։ Եվ մենք, ըստ էության, իշխանության գալով, առերեսվելով այս իրավիճակի հետ՝ փորձեցինք մեզնից կախված ամեն ինչ անել Հայաստանի պետականության հիմունքները նորոգելու համար», - ասաց Փաշինյանը՝ այսպես էլ չներկայացնելով, թե ինչ է արել իր գլխավորած իշխանությունը Հայաստանի հիմքերը նորոգելու համար։«Քաղաքացիական պայմանագիր» կուսակցությունն այսօր ընտրելու է նախագահ և վարչության նոր կազմ։ Մինչ նոր ընտրությունը Փաշինյանի հիմնադրած կուսակցությունը ղեկավարում է պաշտպանության նախարար Սուրեն Պապիկյանը։   "
Քաղաքականություն,"Երևանը ոչ թե նախապայման, այլ պահանջ է դնում՝ ադրբեջանական զորքերը պետք է դուրս գան ՀՀ տարածքից"," Ադրբեջանական զորքերի դուրս բերումը Հայաստանի տարածքից կարմիր գիծ է, պահանջ, անհրաժեշտություն, Սոչիի հանդիպմանն ընդառաջ, չօգտագործելով նախապայման բառն, այսօր հայտարարում էին իշխանական «Քաղաքացիական պայմանագրի» պատգամավորները։2021-ից մինչ օրս Ադրբեջանը Հայաստանի տարածքից օկուպացրել է 127 քառակուսի կիլոմետր։ Թիվը հայտնի դարձավ լրիվ պատահաբար ու բոլորովին վերջերս, երբ իշխանական պատգամավորներից մեկը այն հրապարակեց ՀԱՊԿ-ի խորհրդակցություններից մեկի ընթացքում։«Որևէ օտար զինվորի ներկայությունը երբևիցե չի հանդուրժվելու, և նրանք պետք է խաղաղ պայմաններում դուրս գան մեր տարածքից», - ասաց Ազգային ժողովի Պաշտպանության հանձնաժողովի նախագահ Անդրանիկ Քոչարյանը։Պաշտպանության հանձնաժողովի նախագահ Անդրանիկ Քոչարյանի այս հայտարարությունից հետո խմբակցության քարտուղար Արթուր Հովհաննիսյանը խոսեց այն մասին, թե բանակցություններից առաջ ինչքան վտանգավոր է նախապայմաններ դնելը։«Որևէ մի բանակցություններում, մանավանդ այս իրավիճակում, երբ գերլարված վիճակ է, ցանկացած նախապայման կարող ենք մենք ուղիղ համարել, որ գործընթացների սառեցում և կանգնեցում է նաև նշանակելու, ինչը խիստ վտանգավոր է առհասարակ ոչ միայն հայ-ադրբեջանական այս լարվածության կոնտեքստում, այլ տարածաշրջանի համար», - նշեց Հովհաննիսյանը։Հայաստանի վարչապետը հաստատել է Ռուսաստանի նախագահի միջնորդությամբ Սոչիում հաջորդ շաբաթվա սկզբին սպասվող եռակողմ հանդիպմանն իր մասնակցությունը։Փաշինյան-Ալիև-Պուտին նախորդ բանակցությունները մոտ մեկ տարի առաջ էին։ՔՊ-ից Սարգիս Խանդանյանն ասում էր՝ պարզաբանումների կարիք կա. «Հայկական կողմի օրակարգն այն հարցերի պարզաբանումն է, որոնք մինչև այս պահը վերջին մեկ տարվա ընթացքում տեղի են ունեցել՝ իրադարձությունները, մասնավորապես նաև ադրբեջանական վերջին ագրեսիան դրա հետևանքների շուրջ խոսակցությունը»։Եթե Հայաստանի ինքնիշխան տարածքի գրավման հարցը իշխանությունը չի դարձնում բանակցային նախապայման, նշանակում է շարունակում է զիջողական դիրքերից հանդես գալ, կարծում է ընդդիմադիր «Հայաստան» խմբակցության պատգամավոր Գեղամ Մանուկյանը։«Նախորդ բոլոր հանդիպումներում այդ նախապայմանը չի գործել, թշնամին գրավել է Հայաստանի մայրաքաղաքի կեսից ավելի տարածք, այստեղ ծափ տալով խոսում են սահմանազատման մասին», - ասաց Մանուկյանը։Իշխանություններն այսօր ևս մեկ անգամ կրկնեցին՝ շահագրգռված են, որ Ադրբեջանի հետ խաղաղության պայմանագիրը մինչև տարեվերջ ստորագրվի։ Չնայած Անվտանգության խորհրդի քարտուղար Արմեն Գրիգորյանը հայտարարել էր՝ մինչև տարվա վերջ նաև դելիմիտացիա իրականացնելու պայմանավորվածություն կա, ԱԺ-ի Պաշտպանության հանձնաժողովի նախագահ Անդրանիկ Քոչարյանն ասում էր՝ պարտադիր չէ, որ դա առաջիկա երկու ամսում տեղի ունենա։ Պնդում էր՝ այս կարճ ժամանակում, բնականաբար, հնարավոր չէ իրականացնել դեմարկացիա-դելիմիտացիայի գործընթացը։«Ժամանակային սահմանափակումներ եթե դնենք, պրոցեսը ոչ մի տեղ մեզ չի հասցնելու: Գլխավորը, որ մենք գիտակցենք, որ ունենանք սեղանի վրա այնպիսի մի փաստաթուղթ, միջազգայնորեն ճանաչված սահմանների առումով, որպեսզի կարողանանք դելիմիտացիայի և դեմարկացիայի խնդիրները այդ փաստաթղթի շրջանակներում աշխատենք», - նշեց Քոչարյանը:Ադրբեջանն իր համար դելիմիտացիա-դեմարկացիայի գործընթացը գրեթե ամբողջությամբ ավարտել է ուժի կիրառման միջոցով, այսօր կարծիք հայտնեց ընդդիմադիր մյուս՝ «Պատիվ ունեմ» խմբակցությունից Տիգրան Աբրահամյանը։ Իսկ եթե դեմարկացիայի գործընթացը մեկնարկի, Ադրբեջանը դա տորպեդահարելու է, որ իր դեմ չաշխատի։ Ուստի զորքերն այս պահին գրավված տարածքներից, Տիգրան Աբրահամյանի կանխատեսմամբ, մոտ ապագայում դուրս չի բերի:«Ադրբեջանն իրականում այլևս դելիմիտացիա-դեմարկացիայի գնալու նպատակ չունի, որովհետև Ադրբեջանը բռնազավթել է Հայաստանի Հանրապետության այնպիսի հատվածներ և դիրքավորվել է այնպիսի ուղղություններով, որի պայմաններում իր հիմնական խնդիրը մի քանի տասնամյակների կտրվածքով լուծել է: Նաև այս թեման է այդ, այսպես կոչված, խաղաղության պայմանագրի շրջանակներում, որոնք մտահոգիչ են ու անընդհատ Հայաստանի նկատմամբ նոր հարձակման վտանգավորություն են ստեղծում», - ասաց ընդդիմադիր պատգամավորը:Փաշինյան-Ալիև-Պուտին վերջին հանդիպումից հետո Հայաստանի վարչապետն ասել էր, թե կա պայմանավորվածություն հայ-ադրբեջանական սահմանի անվտանգության ու կայունության մեխանիզմներ ստեղծելու շուրջ։ Չնայած հայտարարությունը հաջորդում էր Իշխանասարի արյունալի մարտերին, բայց պայմանավորվածությունը կյանքի չկոչվեց, արդեն այս տարվա սեպտեմբերին տեղի ունեցավ նաև 200-ից ավելի զոհի պատճառ դարձած հերթական սրացումը։   "
Քաղաքականություն,"Հայաստանն իր կայացման գործընթացը չի կարող իրականացնել, քանի դեռ Թուրքիայի հետ հարաբերությունները չի կարգավորել․ Գոչունյան"," Եթե համարում ենք, որ Թուրքիան ուզում է ճնշում գործադրել Հայաստանի վրա, դա պարզ է, որ լինում է Ադրբեջանի տեսակետը, «Ազատության» հետ զրույցում ասաց Ստամբուլում հրապարակվող «Ժամանակ» օրաթերթի գլխավոր խմբագիր Արա Գոչունյանը՝ շեշտելով՝ Թուրքիան իր հարևանների, աշխարհի որևէ երկրի նկատմամբ այդպես բացահայտ տարածքային նկրտումներ չունի։Միևնույն ժամանակ Գոչունյանը նկատեց՝ Հայաստանն իր կայացման գործընթացը չի կարող իրականացնել, քանի դեռ Թուրքիայի հետ հարաբերությունները բնականոնացնելու ձև չի գտել։Արա Գոչունյանի հետ հարցազրույցից մի հատված ներկայացնում ենք ստորև․«Ազատություն»․ - Հայաստանում կա ընկալում, որ Թուրքիան ամբողջ Հայաստանն է ուզում։Գոչունյան․ - Թուրքիան նախ պաշտոնապես տարածաշրջանի իրա հարևանների որևէ մեկի նկատմամբ, կամ աշխարհի որևէ երկրի նկատմամբ այդպես բացահայտ տարածքային նկրտումներ արտահայտելու և այլն, այդ բանի մեջ չի, և մենք առարկայական հիմեր չունենք, ըստ երևույթին, այսինքն, եթե մենք տենց ենք համարում, որ Թուրքիան ուզում է վերջին հաշվով մի ճնշում գործադրի Հայաստանի վրա, դա պարզ է, որ լինում է Ադրբեջանի տեսակետը։«Ազատություն»․ - Նաև մտավախություններ են հնչում, որ հարաբերությունների վերականգնման, սահմանների բացման դեպում Թուրքիան տնտեսապես կարող է խժռել Հայաստանն ու օրինակ է բերվում ծովափնյա Բաթումի քաղաքը Թուրքիայի հետ սահմանի վրացական, որտեղ շատ մեծ կապիտալի հոսք եղավ թուրքական։Գոչունյան․ - Ես նախ չգիտեմ, կապիտալի հոսքը որպես էդպիսին վատ բան է, թե լավ բան է, բայց անցած 30 տարիների փորձառությունն այսօրվա էս բավականին հրատապ իրավիճակի մեջ մեզ մի բան է ցույց տալիս, անզեն աչքով երևում է, որ Հայաստանի Հանրապետությունն իրա կայացման գործընթացը պիտի չկարողանա ի կատար ածել, որքան ատեն որ [քանի դեռ] նրան չի հաջողվել Թուրքիայի Հանրապետության հետ շփվելու, հարաբերությունները բնականոնացնելու մի ձև գտնել։ Այսինքն՝ ես հարգում եմ բոլոր կողմերի մոտեցումները, ես հարգում եմ նաև այն մարդկանց, որոնք համապատասխան մտավախություններ ունեն, բայց պիտի մտածել այն տեսակետի շուրջ, թե էդ որ նախընտրության պարագայում առաջանալիք ռիսկը մյուսից ավելի շատ պիտի լինի, ավելի նվազ պիտի լինի։ Էդ հարաբերակցության մեջ եթե մենք դիտարկենք, ավելի առողջ արդյունքի կհասնենք։«Ազատություն»․ - Մյուս կնճռոտ հարցի՝ Ցեղասպանության մասին․ պարոն Գոչունյան, պարբերաբար Անկարան դժգոհում է հատկապես Սփյուռքից, որովհետև պաշտոնական մակարդակներում ճանաչման պահանջ ըստ էության չի դրվում, այսինքն՝ իրենք ուզում են ընդհանրապես օրակարգից հանել այս հարցը։Գոչունյան․ - Ցեղասպանության հարցը Թուրքիա-Հայաստան հարաբերությունների բնականոնացմանը զուգահեռ արդեն ինքնաբերաբար լուծման հունի մեջ կմտնի։ Հայ-թուրքական հարաբերությունների կարգավորման բանակցություններում կողմերի նշանակած հատուկ ներկայացուցիչներ Ռուբեն Ռուբինյանն ու Սերդար Քըլըչը մինչ հիմա չորս հանդիպում են ունեցել՝ առաջինը Մոսկվայում, մյուսները` Վիեննայում։Թուրքական «Սաբահ» պարբերականն օրերս գրել էր, թե բանագնացների առաջիկա հանդիպումը տեղի կունենա Թուրքիայում։ Հայ-թուրքական հարաբերությունների կարգավորման բանակցություններում Հայաստանի հատուկ ներկայացուցիչը հերքել էր՝ շեշտելով՝ դեռևս պայմանավորվածություն չկա հանդիպման և դրա վայրի հետ կապված։Թեև իրենց վերջին հանդիպմանը կողմերը համաձայնել էին հայ-թուրքական սահմանը մասնակի բացել երրորդ երկրների քաղաքացիների համար ու սկսել ուղիղ օդային բեռնափոխադրումները, սակայն ո՛չ Երևանը, ո՛չ Անկարան չեն հայտնում, թե երբ կսկսեն իրագործել այդ պայմանավորվածությունները: Գոչունյանի հետ հարցազրույցն ամբողջությամբ կարող եք դիտել ստորև․  "
Քաղաքականություն,Փաշինյանը հաստատեց Սոչիի եռակողմ հանդիպմանն իր մասնակցությունը," Վարչապետ Նիկոլ Փաշինյանն այսօր հաստատեց Սոչիի եռակողմ հանդիպմանն իր մասնակցությունը։Ռուսաստանի ու Ադրբեջանի նախագահների հետ նման ձևաչափով վերջին հանդիպումն անցկացվել էր նախորդ տարվա նոյեմբերին։ Դրանից հետո Փաշինյանն ու Ալիևը եվրոպական միջնորդությամբ են մի քանի անգամ բանակցել։«Ռուսաստանի Դաշնության նախագահի կողմից առկա է հրավեր հոկտեմբերի 31-ին Սոչիում անցկացնել եռակողմ հանդիպում։ Ես հաստատել եմ իմ մասնակցությունը։ Անկեղծ ասած, տեղեկություն չունեմ, թե ադրբեջանական կողմը հաստատել է մասնակցությունը, թե ոչ», - այսօր Ազգային ժողովում հայտարարեց վարչապետը։Հնարավոր հայտարարության կամ օրակարգի մասին փակագծեր Հայաստանի ղեկավարն այսօր ԱԺ - կառավարություն հարցուպատասխանի ընթացքում չբացեց. - «Կարծում եմ, որ շատ կուտակված հարցեր կան, որոնց վերաբերյալ որոշակի մտքերի փոխանակում, պարզաբանումներ, հարցադրումներ պետք է հնչեն»։Փաշինյանը մի քանի դրվագով խոսեց ռուս գործընկերներից ունեցած և այդպես էլ չարդարացած սպասելիքների մասին. - «Չեմ թաքցրել, որ մեզ այդքան էլ հասկանալի չէ խաղաղապահների կողմից արձագանքի բացակայությունը։ Եվ ինչ-որ միջանցքների մասին հայտարարություններ են տեղի ունենում, ընդ որում՝ ոչ միայն ադրբեջանական կողմից։ Ռուսական կողմում էլ ինչ-որ անհասկանալի մարդիկ կան, ովքեր փորձում են էդ նարատիվը զարգացնել՝ ի հեճուկս Ռուսաստանի Դաշնության նախագահի կողմից արված հայտարարությունների, ստորագրած փաստաթղթերի»։Վարչապետը այսօր նաև նոր խոստովանություն արեց։ Պարզվեց՝ նախորդ տարվա նոյեմբերի 26-ի եռակողմ՝ Փաշինյան-Պուտին-Ալիև հանդիպմանն ընդունված հայտարարությունը, որը նախկինում դրական լույսի ներքո էր ներկայացվում հայաստանյան իշխանությոնների կողմից, այդքան էլ ընդունելի չի եղել Հայաստանի համար, բայց ճկունություն են դրսևորել, համաձայնել են ռուս գործընկերների հետ ու ընդունել հայտարարությունը. - «Այն ժամանակ մեր մի շարք գործընկերներ, այդ թվում Ռուսաստանի Դաշնության մեր գործընկերները, ասում էին, որ դելիմիտացիայի հանձնաժողովի գործունեությունը ինքնին անվտանգության մեխանիզմ կլինի։ Մենք էն ժամանակ չէինք կիսում այդ տեսակետը, բայց նաև որոշեցինք ճկունություն ցուցաբերել՝ փակուղի չմտցնելու համար գործընթացը, և գնալ այդ քայլին»։Իշխանական պատգամավորներից մեկը Փաշինյանից հետաքրքվեց, թե սեպտեմբերին Հայաստանի նկատմամբ Ադրբեջանի ռազմական ագրեսիայից հետո ՀԱՊԿ -ին ուղղված պաշտոնական դիմումից ի՞նչ նորություն կա։ Փաշինյանի փոխանցմամբ՝ առաջիկայում նախաձեռնելու են Հավաքական անվտանգության խորհրդի արտահերթ նիստ, որի ընթացքում էլ կքննարկվի ռազմական դաշինքի ուղարկած առաքելության զեկույցը հայ-ադրբեջանական սահմանային իրավիճակի մասին. - «Հստակ ակնկալիք կա, որ առաջին՝ Հավաքական անվտանգության պայմանագրի կազմակերպությունը հստակ քաղաքական գնահատական կտա տեղի ունեցածին, և երկրորդը՝ կընդունի ճանապարհային քարտեզ Հայաստանի տարածքային ամբողջականությունը վերականգնելու վերաբերյալ»։«Ցանկանում եմ, որ Ադրբեջանի հետ խաղաղության պայմանագիրը կնքվի մինչև այս տարեվերջ», - մեկ այլ իշխանական պատգմավորի հարցին ի պատասխան հայտարարեց վարչապետը՝ մանրամասնելով, որ Հայաստանի կառավարությունը բոլոր ջանքերը գործադրելու է, որ դա իրականություն դառնա. - «Մենք հույս ունենք, և դա կարևոր նրբություն է, որ մինչև խաղաղության պայմանագրի ստորագրումը ավարտված լինեն դելիմիտացիայի աշխատանքները։ Ինչքանո՞վ է դա իրատեսական։ Եթե հաշվի առնենք, որ Պրագայում մենք պայմանավորվածություն ենք ձեռք բերել, որ ըստ էության դա տեղի է ունենալու 1991 թվականի սահմանների հիման վրա, դա կարող է լինել իրատեսական։ Որովհետև այդ սահմանները ըստ էության հայտնի են։ Շատ կարևոր է նաև հետևյալ հանգամանքը, որ պետք է, ինչպես նախկինում նշել ենք, պետք է միջազգայնորեն տեսանելի երկխոսություն սկսվի Լեռնային Ղարաբաղի և Ադրբեջանի միջև։ Եվ սա շատ կարևոր հանգամանք է»։Դեռ մայիսից խորհրդարանի նիստերը բոյկոտող ընդդիմադիրները, որ այս ընթացքում հազվադեպ են մասնակցել նիստերին, այսօր ևս բացակա էին։ Իշխանական յոթ տասնյակ պատգամավորներից միայն 7-ը հարցեր ունեին գործադիրին։ Երեքն ուղղված էին վարչապետին։Հարցուպատասխանն այսօր մոտ 40 րոպե տևեց, նախկինում այն երբեմն մի քանի ժամ էր տևում։ "
Քաղաքականություն,Հայաստանը հետքայլ անելու հնարավորություն այլևս չունի. ԱԺ նախագահը՝ Սոչիում կայանալիք Փաշինյան-Ալիև հանդիպման մասին," Արդյոք Հայաստանի իշխանությունները առարկայական արդյունքներ սպասո՞ւմ են Սոչիում հոկտեմբերի 31-ին կայանալիք Փաշինյան-Ալիև հանդիպումից, Ազգային ժողովի նախագահը վստահեցնում է՝ Հայաստանը հետքայլ անելու հնարավորություն այլևս չունի և ամեն ինչ անելու և՛ Հայաստանի, և՛ արցախցիների շահերը պաշտպանելու համար:«Ես ակնկալում եմ, որ բոլոր մեր գործընկերները ՀԱՊԿ-ում և մեր հիմնական դաշնակիցը, արդեն գիտակցում են, որ այլևս հայկական շահի գիծը կանգնել է, և այլևս Հայաստանը հետքայլ անելու հնարավորություն չունի և ամեն ինչ անելու ենք Հայաստանի Հանրապետության շահերը, հայ ժողովրդի շահերը, նաև արցախցիների շահերը պաշտպանելու համար», - ասաց Սիմոնյանը։Հնարավո՞ր է ոչ հայանպաստ առաջարկներ նորից հնչեն Ռուսաստանում կայանալիք հանդիպմանը։ «Նորից, ի՞նչ է նշանակում։ Կարող եմ մեկ տասնյակ օրինակ բերել, որտեղ մենք, այսպես ասած, ականատես ենք եղել այն իրավիճակին, որ գերադասվել է այլ շահ, այլ իրավիճակ, իսկ Հայաստանի Հանրապետությունը մինչև վերջ կռիվ է տվել և այդ շահերն ու իրավիճակները կարողացել է պահել։ Ես նկատի ունեմ Ադրբեջանի կողմից, այսինքն՝ Ադրբեջանի շահն է, մենք ամբողջ հնարավոր ձևով կանգնացրել ենք։ Հիմա նույն ոճով աշխատելու ենք»։Հարցին, թե Ռուսաստանի կողմից կա՞ էդ չեզոքությունը, թե՞ կա որոշակի ադրբեջանամետ դիրքորոշում, ԱԺ նախագահը պատասխանեց․ - «Ինչ վերաբերում է չեզոքությանը, ես նորից եմ ասում, կա պրոցես, պրոցեսի ընթացքում մեկ քայլ առաջ է լինում, մեկ քայլ հետ է լինում»։Ազգային ժողովի նախագահ Ալեն Սիմոնյանն այսօր հերքեց ընդդիմության այն պնդումները, թե սեղանին է ամերիկյան կողմից մշակված մի փաստաթուղթ, որին Պրահայում Փաշինյանն ու Ալիևը հավանություն են տվել։ Ընդդիմադիր «Հայաստան» խմբակցության պատգամավոր Գեղամ Մանուկյանը երեկ Ազգային ժողովի ամբիոնից հայտարարել էր ՝ Հայաստանը հրաժարվում է Արցախի ինքնորոշումից, քանի որ այդ փաստաթղթում արցախահայությունը ներկայացվում է որպես էթնիկ փոքրամասնություն։«Որևիցե փաստաթուղթ չկա, կան հարյուրավոր առաջարկներ, հարյուրավոր տարբերակներ, կարծիքներ, որևիցե փաստաթուղթ, որը դրված է սեղանի վրա գոյություն չունի, կան տարբեր պատկերացումներ, տարբեր առաջարկներ», - ընդգծեց նա:Մինչև տարեվերջ ռեալ համարո՞ւմ են, որ Ադրբեջանի հետ խաղաղության պայմանագիր կկնքնվի, ինչի մասին ամենաբարձր մակարդակով հայտարարել են Հայաստանի իշխանությունները, Ազգային ժողովի նախագահն «Ազատության» այս հարցին պատասխանեց, թե դա ոչ թե որոշում է, այլ՝ ցանկություն։«Ինքը, որպես այդպիսին, համաձայնության հետևանք չէ, դա ինչ-որ լռելյալ վերջնաժամկետ է, որը որ երկու կողմն էլ, կարելի է ասել, դրա հետ կապված ցանկություններ ունեն։ Ես էլ եմ ցանկանում, որ մենք հնարավորինս արագ կնքենք խաղաղության պայմանագիր», - ասաց Սիմոնյանը։Արդյո՞ք Հայաստանը խաղաղության պայմանագրի կնքման համար որպես նախապայման դիտարկելու է Ադրբեջանի կողմից օկուպացված Հայաստանի 127 քառակուսի կիլոմետր տարածքի վերադարձը։ Ալեն Սիմոնյանն այս հարցին ուղիղ պատասխան չտվեց։Անցած շաբաթ խորհրդարանի Պաշտպանության հանձնաժողովի փոխնախագահ Արմեն Խաչատրյանը Սանկտ Պետերբուրգում ՀԱՊԿ խորհրդարանների Պաշտպանության հանձնաժողովների խորհրդակցության ժամանակ ասել էր, որ անցած մեկ տարում Ադրբեջանը 127 քառակուսի կիլոմետր տարածք է գրավել։ Այս թիվը պաշտոնապես առաջին անգամ էր հրապարակվում, մինչ այդ Պաշտպանության նախարարությունը պնդում է, թե ճշգրտումներ են արվում։«Բոլոր այն տարածքներից, որը միջազգայնորեն ճանաչված Հայաստանի տարածք է, ադրբեջանական զորքերը պետք է անհապաղ լքեն, մեր բոլոր միջազգային հանդիպումների ժամանակ առաջին կետն է: Ես չեմ ուզում խոսել խաղաղության պայմանագրի շրջանակում, որովհետև ես արտաքին գործերի նախարարը չեմ և չեմ ուզում ինչ-որ նախապայմաններ կամ ինչ-որ նախնական բաներ դնեմ, բայց միանշանակ հասկանալի է, որ ոնց կարելի է այլ պարագայում առաջ գնալ: Դա կարծում եմ՝ քննարկման ենթակա չէ», - ընդգծեց Ազգային ժողովի նախագահը:Պաշտոնական Երևանը սեպտեմբերի 13-ի ադրբեջանական հարձակումից և Հայաստանի ինքնիշխան տարածք ներխուժելուց հետո, սպասում է, որ ՀԱՊԿ -ը քաղաքական գնահատական տա ստեղծված իրավիճակին։ ՀԱՊԿ -ից ոչ միայն ռազմաքաղաքական և հումանիտար օգնություն չի ստացվել, այլև Ադրբեջանի քայլերը դատապարտող հայտարարություն առայսօր չի եղել։Հարցին, թե արդյոք Հայաստանը ՀԱՊԿ-ից դուրս կգա՞, եթե ռազմաքաղաքական այդ դաշինքն այդպես էլ որևէ դիրքորոշում չհայտնի, Ազգային ժողովի նախագահը պատասխանեց՝ նման հարց չեն քննարկում, դեռ սպասում են ՀԱՊԿ -ի արձագանքին և այս փուլում այդ արձագանքը առնվազն պետք է լինի քաղաքական։ Բայց շատ ժամանակ չի մնացել։«Սպասում ենք գործողությունների, սպասում ենք արձագանքելուն: Ինձ թվում է, որ այս իրավիճակն արդեն ի ցույց է դնում, որ ժամանակը շատ քիչ է մնացել, որ մենք որոշում կայացնենք, որովհետև Հայաստանի ամենանեղ տարածքը 30 կիլոմետրի չափ է, մենք մեզ շատ բան չենք կարող թույլ տալ», - նշեց նա:Ի դեպ, Ազգային ժողովի նախագահն այսօր հայտարարեց, թե սեպտեմբերի մարտերի հետևանքով հայկական կողմն 240 զոհ ունի, հետո խոսնակի միջոցով հերքեց իր իսկ հրապարակած թիվը։  "
Քաղաքականություն,"ՀՀ ԱԺ-ից հաստատում են՝ Զատուլինի այցը Հայաստան համարվել է անցանկալի
"," Ռուսաստանի Դաշնության Պետդումայի ԱՊՀ հարցերով հանձնաժողովի առաջին փոխնախագահ Կոնստանտին Զատուլինի այցը Հայաստան անցանկալի է, Հայաստանի Ազգային ժողովից հաստատում են՝ նման բովանդակությամբ նամակ իրենք են ուղարկել հայաստանյան իշխանություններին քննադատող ռուս պատգամավորին։Զատուլինը Տելեգրամի իր ալիքում այսօր հրապարակել էր Հայաստանի խորհրդարանի պաշտոնական գրությունը, որում նաև ընդհանրական ձևակերպմամբ նշվում է՝ ինչու է անցանկալի նրա այցը։«ՀՀ Ազգային ժողովի ղեկավարության անունից հայտնում ենք, որ, ցավոք, Հայաստանի Հանրապետության մասին վերջին շրջանի Ձեր հայտարարությունները վնասում են մեր պետությունների բարեկամական և դաշնակցային հարաբերությունների զարգացմանը։ Սրանով պայմանավորված, ապագայում Ձեր այցը Հայաստանի Հանրապետություն համարվում է անցանկալի», - նշվում է պատգամավորին ուղղված նամակում։Զատուլինը Երևանում պետք է մասնակցեր ռուս և հայ գործիչների «Լազարևյան ակումբի» նիստին։ Արդյոք ռուս պատգամավորը Հայաստանում անցանկալի անձ՝ պերսոնա նոն գրատա համարվո՞ւմ է, թե՝ ոչ. նման տեղեկություն ժամեր առաջ վարչապետի ընտանիքին պատկանող «Հայկական ժամանակն» էր հրապարակել։ Անցանկալի անձանց բանկը վարող Ազգային անվտանգության ծառայությունից դեռ չի հաջողվել պարզել այս հարցը։Իշխանական պատգամավոր, վարչապետի ընտանիքի անդամ Հրաչյա Հակոբյանն էլ չհստակեցրեց, բայց և շեշտեց՝ անընդունելի են օտարերկրացի քաղաքական գործչի հայաստանյան ներքաղաքական կյանքին վերաբերող հայտարարությունները։«Ինչո՞ւ մենք պետք է թույլ տանք, որ որևէ օտար երկրի քաղաքացի, առավել ևս պաշտոնյա, ինչ-որ ձևով միջամտի և խառնվի մեր ներքաղաքական կյանքին, մեր ներքաղաքական գործերին», - ասաց Հակոբյանը:Զատուլինի այցի արգելքի մասին գրած «Հայկական ժամանակը» նաև նշել էր, թե Զատուլինը բազմիցս մեղադրել է գործող իշխանությանը 44-օրյա պատերազմի պարտության համար, խառնվել է ներքաղաքական կյանքին, պահանջել Փաշինյանի հրաժարականը։ Ռուս պատգամավորը մոտ երկու շաբաթ առաջ էլ «Երկիր մեդիա»-ին տված հարցազրույցում Փաշինյանին մեղադրել էր Ադրբեջանին միջանցք տրամադրելու փաստաթուղթ ստորագրելու համար։ Խոսքը նոյեմբերի 9-ի եռակողմ հայտարարության մասին է։«Ինչո՞ւ են նա և հայերը այդ հարցը հասցեագրում Ռուսաստանին։ Ձեր վարչապետն է ստորագրել նման պայման», - նշել է նա։Հրաչյա Հակոբյանն այս ամենից հետո տեղին է համարում Ազգային ժողովի արձագանքը. «Եթե այլ երկրի քաղաքական գործիչն, այսպես ասած, միջամտում է մեր ներքին քաղաքական կյանքին և անում է հայտարարություններ, օրինակ, որ պետք է վարչապետը հրաժարական տա կամ այլ ներքաղաքական հարցերի է միջամտում, կարծում եմ, որ այս քայլը սպասելի էր և տեղին»:Զատուլինի համար վիրավորական ու անսպասելի է եղել Հայաստանի Ազգային ժողովի արձագանքը, այդ մասին Տելեգրամում է գրել։ Ռուս պատգամավորը համոզված է՝ այդ քայլը վկայում է Հայաստանի իշխանությունների նոր կուրսի մասին։  "
Քաղաքականություն,Ադրբեջանն արդեն 100 դիրք է գրավել Հայաստանի տարածքում. Թաթուլ Հակոբյան," Ադրբեջանն առնվազն 100 կետում ներխուժել է Հայաստանի Հանրապետության տարածք և100 տեղում նստած է Հայաստանի ինքնիշխան տարծաքում, «Ազատության» հետ զրույցում ասաց լրագրող Թաթուլ Հակոբյանը։Ըստ Հակոբյանի՝ միայն սեպտեմբերի 13-14-ի արգրեսիայի ընթացքում Ադրբեջանը 50 հայկական դիրք է զավթել։Լրագրողի հետ հարցազրույցից մի հատված ներկայացնում ենք ստորև․Հակոբյան․ - 100 տեղում իրենք նստած են Հայաստանի ինքնիշխան տարածքում, այսինքն՝ առնվազն 100 կետում նրանք ներխուժել են Հայաստանի Հանրապետության տարածք։ Ես Ձեզ ավելին ասեմ՝ չգիտեմ էս թիվը պաշտոնապես նշվել է, թե չի նշվել, բայց դա իրականություն է։Սեպտեմբերի 13-14-ի ագրեսիայի ընթացքում ադրբեջանական կողմը 50 կետում մտել է 50 հայկական դիրք է զավթել, որոնցից 17-ից 19-ը, ինչքանով տեղյակ եմ, 19-ը, հավանաբար, Հանդ, Ներքին Հանդ, Ճակատեն հատվածում, մյուսները Ջերմուկի, Վերին Շորժայի, Վարդենիսի, Կուտականի հատվածներում։«Ազատություն»․ - Հետ վերադարձրած դիրքեր եղե՞լ են էդ ընթացքում։Հակոբյան․ - Ես տեղեկություն չունեմ էդ մասին։«Ազատություն»․ - Արդյո՞ք ռուսների ուղեկցությամբ գնալ-գալը Դուք կհամարեիք միջանցք։Հակոբյան․ - Եվ այո, և ոչ։ Ռուսները շատ պարզ ասում են ու էդ տեսակետը, կարծեք թե, ադրբեջանական տեսակետի հետ համընկնում է, ասում են՝ «դե մի հատ միջանցք տվեք», ճանապարհ, միջանցք չասենք, որովհետև էդ բառի շուրջ է խոսկցությունը գնում, բայց կարևորը բառը չի, կարևորը էդ տարածքի վրա էդ քո մաքսվորը կանգնելու է, թե չէ, քո սահմանապահը կանգնելու է, թե չէ։ Ադրբեջանն ասում է՝ «մենք չենք ուզում, որ կանգնի, մենք ուզում ենք, որ ամենահարավային ներքի կետից՝ Աղբադ բնակավայրից, որը Նյուվադիին (Նռնաձոր) զուգահեռ է մոտավորապես, մենք մտնենք, մեզ ոչ մեկը չհանդիպի և դուրս գանք Օրդուբադի մոտ՝ Արաքս գետի երկայնքով և էդտեղով գնա և՛ երկաթգիծը, և՛ մի հատ էլ ճանապարհ գնա»։ Ռուսները դրան դեմ չեն, բայց մեր համար դա անընդունելի է։ Ասում են, որ դա կարմիր գիծ է։ Ես կարծում եմ, որ դա կարմիր գիծ չէ, դա Հայաստանի պետականության գիծ է, և եթե մենք դրան համակերպվենք, մեր պետականությունը կդրվի կասկածի տակ։ Ես կարծում եմ, որ դա չափազանց վտանգավոր կլինի, և մենք չգիտենք Ռուսաստանն ինչքան է տարածաշրջանում մնալու, ինչքան ներուժ ունի, մեր ռեսուրսները կբավարարեն, որպեսզի թուրք-ադրբեջանական ներխուժման դեպքում կարողանանք զսպել, շատ բարդ իրավիճակ է, և այս իրավիճակը օր-օրի մեր օգտին չի աշխատում, և ես դժվարանում եմ ասել, բայց ակնհայտ է, որ այստեղ կա ռուս-թուրք-ադրբեջանական լռելայն շահերի համընկնում։Իշխանական պատգամավոր Արմեն Խաչատրյանը Սանկտ Պետերբուրգում՝ ՀԱՊԿ անդամ պետությունների խորհրդարանների խորհրդակցության ընթացքում հայտարարեց՝ անցած մեկ տարվա ընթացքում ադրբեջանական զինուժը գրավել է Հայաստանի մոտ 127 քառակուսի կիլոմետր տարածք։ Խաչատրյանն առաջին պաշտոնյան է, որ հրապարակում է այս թիվը՝ առանց մանրամասներ ներկայացնելու։ Մինչ այդ վարչապետը տեղեկացրել էր, որ սեպտեմբերի 13-ի հարձակման հետևանքով Ադրբեջանը 10 քառակուսի կիլոմետր է օկուպացրել, իսկ 2021-ին՝ 41։ Հակոբյանի հետ հարցազրույցն ամբողջությամբ կարող եք դդիտել ստորև․  "
Քաղաքականություն,"Եթե չկարողանանք ռազմական բալանսը վերականգնել, ամեն ինչ կարող է լինել մեզ հետ. Թաթուլ Հակոբյան"," «Ազատություն». - Ձեր տպավորությամբ, Ադրբեջանն իսկապե՞ս աչք ունի ամբողջ մարզի վրա, թե՞ միջանցքի կռիվ է միայն։Հակոբյան. - Ադրբեջանն ունի հավանաբար մաքսիմալ և մինիմալ ծրագրեր։ Մինիմալ ծրագրերն է հասնել առնվազն նրան, որ Հայաստանը կատարի իր ներկայացրած ուլտիմատումի հինգ կետերը, որը հայտնի միշտ իրանք քարոզում են, տանում են, և իհարկե, մաքսիմալ՝ փորձի, ինչու ոչ, նոր պատերազմ, նոր տարածքներ գրավել։ Այսինքն՝ իր համար նշաձող չի դրված, որ էս ա ու վերջ։ Էդպիսի բան չկա, և էս իր հարձակումները դա է ցույց տալիս։ Օրինակ, Ներքին Հանդում, որտեղ ես աշխատեցի, կես օր էնտեղ մնացի, իրանք գրավել են տասներկու պոստ՝ մեր բոլոր պոստերը էնտեղի։ Եվ իրանք նստել են։ Մերոնք, բնականաբար, նոր գիծ են դրել, իրենք էլ իրենց են ամրացնում։ Եվ չի երևում, որ ադրբեջանցիները ինչ-որ ձևով պատրաստվում են էդտեղից դուրս գալ։ Ձեր հարցի պատասխանը էստեղ է. մենք կարողանալո՞ւ են ռազմական բալանսը վերականգնել, թե՞ չէ։ Եթե չկարողանանք ռազմական բալանսը վերականգնել, ամեն ինչ կարա լինի մեզ հետ։«Ազատություն». - Բայց Սյունիքը Հայաստանի տարածք է։ Յոթ շրջանների դեպքում Ղարաբաղին հարակից, նույնիսկ Ղարաբաղի դեպքում աշխարհին էդպես է բացատրվել... Հիմա է՞լ է դա մարսվելու։Հակոբյան. - Իհարկե տարբեր է դա։ Ես միշտ եմ տարբերություն դրել։ Ես Ջաբրաիլի և Մարտակերտի միջև միշտ տարբերություն եմ դրել։ Շատերն ասում էին՝ դե ինչ տարբերություն, նույնն ա։ Բայց դա չի նշանակում, որ Ադրբեջանը չի կարող ներխուժումներ կատարել մասնակի, կամ ավելի մեծ ներխուժումներ կատարել Հայաստանի տարածք։ Աշխարհը այսօր զբաղված է բոլորովին այլ խնդիրներով։ Եվ եթե, օրինակ, ուկրաինական պատերազմը չլիներ, գուցե լրատվամիջոցների առաջին էջերին կլիներ Հայաստան - Ադրբեջան պատերազմը։ Բայց սեպտեմբերի 13-14-ի ռազմական ագրեսիան համարյա չլուսաբանվեց միջազգային մամուլում։ Այնպես որ Ադրբեջանը զգում է, թե ինչ է կատարվում, զգում է, որ ստեղծվել է անվտանգության վակուում, և հիմա փորձում է դրանից առավելագույնս օգտվել։ Իհարկե էստեղ հին խաղացողները ավելի ներգրավված են, նկատի ունեմ և' Իրանի Իսլամական Հանրապետությունը, և' Ամերիկայի Միացյալ Նահանգները, և' Եվրոպան, բայց ամեն դեպքում նրանք մի քիչ հեռու են, մի քիչ (Ամերիայի դեպքում չեմ սա ասում) տկար են, որպեսզի կարողանան բավարար չափով... ի վերջո իրենք ունեն իրենց շահերը, և պարտադիր չի, որ, օրինակ, էդ որ ասում են կարմիր գծերը, Հայաստանի ինքնիշխան տարածքը, դա չի նշանակում, որ էդ կարմիր գծերը չեն կարող ոտնակոխ լինել։ Բավական է, որ նրանց այլ առաջարկ արվի, կարող է նրանք կարմիր գծերից մի քայլ հետ կանգնեն, աչք փակեն։ Ժամանակին մենք միշտ հույսը դրել ենք Ռուսաստանի օգնության վրա, ընդհանրապես երրորդ ուժերի վրա՝ Եվրոպան կլինի, Միացյալ Նահանգները, Մեծ Բրիտանիան։ Պետք չի երրորդ ուժերի վրա հույս դնել։ Պետք է նրանց հետ գործակցել, բայց միշտ իմանալ, որ քանի դեռ ռազմական բալանսը չենք վերականգնել, էս պատերազմը չի կանգնելու։ Սա սողացող պատերազմ է, և գալու-հասնելու է մինչև մեր ննջարաններ։«Ազատություն». - Եվ զսպող գործիք էլ չէ Եվրամիության, գուցե շուտով նաև ԵԱՀԿ-ի արդեն կարիքներ գնահատող խումբը։Հակոբյան. - Դրանք կարևոր գործիքներ են։ Իհարկե, էս պահին ամենակարևոր գործիքը Միացյալ Նահանգների հստակ, պարզ տեքստով Ադրբեջանին կոչերն ա, հորդորներն ա, որ չփորձվես ավելին անել։ Չափազանց կարևոր են։ Ես ավելին կարող եմ ասել՝ այսօր եթե Արցախում ադրբեջանական ախորժակը զսպող գլխավոր ուժը Ռուսաստանն է, Հայաստանի Հանրապետության տարածքային ամբողջականությունը զսպող գլխավոր ուժը Միացյալ Նահանգներն է։ Այդ թվում նաև կարևոր է իհարկե եվրոպական ներգրավվածությունը։ Շատ կարևոր է նաև Իրանի հայտարարությունները, հյուպատոսարանի բացումը։ Սա կարևոր մեսիջներ են, բայց էս ամենը պետք է օգտագործել։ Բայց հույս դնել դրանց վրա, չի կարելի։Հարցազրույցն ամբողջությամբ կարող եք դիտել այստեղ.  "
Քաղաքականություն,Կառավարությունն առաջարկում է 15 տարվա ազատազրկում սահմանել ինքնիշխանությունից հրաժարվելու կոչերի համար ," Կառավարությունն առաջարկում է Հայաստանի ինքնիշխանությունից հրաժարվելու հրապարակային կոչերի համար քրեական պատիժ նախատեսել՝ մինչև 15 տարի։ Աշխարհում փոփոխություններ են ու պետականությունը պաշտպանելու կարիք կա, ասում է Ազգային ժողովի պետաիրավական հանձնաժողովի նախագահ Վլադիմիր Վարդանյանը. - «Այն ևս ուղղված է էս կանխարգելիչ գործառույթը իրականացնելուն, հնարավոր հիմքեր ստեղծելու, որպեսզի անձինք պետականության դեմ ուղղված գործողություններ չիրականացնեն»։

Գործող օրենքով քրեական պատասխանատվություն է նախատեսված տարածքային ամբողջականությունը խախտելու, բռնություն գործադրելու սպառնալիքի միջոցով Հայաստանի տարածքը կամ մասը այլ պետությանը հանձնելու համար:Իշխանությունը զավթելու, տարածքային ամբողջականությունը խախտելու հրապարակային կոչերի համար էլ քրեական պատիժ կա։ Այս նույն ձևակերպմամբ, Վարդանյանի խոսքով, ավելանում է ինքնիշխանության մասը. - «Կա իրավիճակ հանրային վտանգավորության, որը կարող է հասնել որոշակի պիկի՝ որոշակի իրադարձությունների հետ կապված, և այդ պիկի շրջանակներում դու կարող ես որոշում կայացնես այս կամ այն արարքը քրեականացնելու կամ ապաքրեականացնելու վերաբերյալ»։Հայաստանի ինքնիշխանությանը սպառնացող վտանգների մասին 20 օր առաջ հոդված էր հրապարակվել վարչապետ Փաշինյանի ընտանիքին պատկանող «Հայկական ժամանակ» թերթում։ «Հավաստի աղբյուր» ստորագրությամբ հոդվածագիրը գրել էր, թե Ռուսաստանը Հայաստանից ուզում է այն, ինչ Ուկրաինայից, որ Հայաստանը դառնա «Ռուսաստան-Բելառուս» միութենական պետության կամ Ռուսաստանի մաս։Ինչո՞ւ հենց հիմա ծագեց ինքնիշխանությունը քրեական օրենսգրքով պաշտպանելու անհրաժեշտությունը։ Կապ կա՞ հոդվածի ու կառավարության առաջարկի միջև։«Ցանկացած պետություն պարտավոր է և իր քաղաքացիների առջև ունի պարտականություն ապահովել իրեն որպես էդպիսին, որպես ցանկացած օրգանիզմ, պետք է ունենա իր իմունային համակարգը, որով ինքն իրան պաշտպանում ա», - ասաց Վլադիմիր Վարդանյանը։Օրինակ, Միութենական պետության մաս դառնալու քննարկումները, կարծիքները, գուցե կոչերը այս նախագծով քրեորեն պատժելի՞ են համարվում։ Իշխանական պատգամավորը հրաժարվում է օրինակներով խոսել։ Նախագիծը կհասնի Ազգային ժողով, մանրամասն կքննարկենք, ասում է. - «Միայն առանձին գործերի հանգամանքներով կարելի է տեսնել, թե այստեղ այս արարքը առկա՞ է, թե՞ այդ արարքը առկա չէ»։Ինքնիշխանությունից հրաժարվելը կամ կոչերը քրեականացնելու առաջարկը Ազգային ժողովի ընդդիմադիր «Հայաստան» խմբակցությունը դեռևս այս տարվա փետրվարին էր արել։ Իշխանությունը դեմ քվեարկեց ընդդիմության օրինագծին։«Ինչ-որ իմաստով մեր կողմից նախաձեռնածի բաղադրիչը վերցրել են և դրել են շրջանառության մեջ։ Իմ ասածը այն է, որ անելուց ինչի՞ ամբողջությամբ լավը չանել, առաջին։ Եվ երկրորդ, դուք կհիշեք նաև, երբ որ մեր նախաձեռնությունը ներկայացվել էր, Արդարադատության նախարարության կողմից ներկայացվել էր մի աբսուրդային հիմնավորում իբրև հակափաստարկ, թե դրանով խոսքի ազատությունն է սահմանափակվում։ Այսինքն՝ թուրքի և արդբեջանցու խոսքի ազատության ջատագովնե՞րն են դառել Հայաստանի Հանրապետության արդարադատության նախարարության իմ հարգելի գործընկերը»։Ինչո՞ւ իշխանությունը ամիսներ առաջ ընդդիմության նախագծին կողմ չքվեարկեց և հիմա է գրեթե նույն բանը առաջարկում, ի՞նչ է փոխվել այս ամիսների ընթացքում։ «Սատանան մանրուքների մեջ», - արձագանքեց Վլադիմիր Վարդանյանը. - «Պետք է ուսումնասիրել մանրամասները»։Ընդդիմության նախագծի հեղինակները պատգամավորներ Արամ Վարդևանյանը, Աղվան Վարդանյանն ու Իշխան Սաղաթելյանն էին։ Պատրա՞ստ են գնալ խորհրդարան, մասնակցել քննարկումներին ու քվեարկել այս օրենքի օգտին։«Ես չեմ պատրաստվում այդ հարցի վերաբերյալ կամ այլ հարցի վերաբերյալ մասնակցել քննարկման։ Ես պատկերացնում եմ և այդ համոզմունքս արտահայտել եմ, կարծում եմ, մեր հայրենակիցների մի ստվար զանգված այդ կարծիքը կիսում է. այս իրավիճակում մեզ համար օրակարգային թիվ մեկ հարցը դա ազգային համախմբումն է», - ասաց Արամ Վարդևանյանը։

Օրենքը երկու օր է, հանրային քննարկման է ներկայացվել։ Այս պահի դրությամբ 27 հոգի կողմ է քվեարկել, 7-ը՝ դեմ։ Խորհրդարան կհասնի կառավարությունում հաստատվելուց հետո։  "
Քաղաքականություն,Ադրբեջանը ցանկանում է Սյունիքի նկատմամբ վերահսկողություն հաստատել․ Արմեն Խաչատրյան," Ադրբեջանը ռազմական գործողությունների միջոցով ցանկանում է Սյունիքի մարզի նկատմամբ վերահսկողություն հաստատել, անցած շաբաթ Սանկտ Պետերբուգում ՀԱՊԿ անդամ պետությունների խորհրդարանների պաշտպանության հանձնաժողովների խորհրդակցության ժամանակ հայտարարել է Հայաստանի Ազգային ժողովի պաշտպանության հանձնաժողովի փոխնախագահ Արմեն Խաչատրյանը՝ զգուշացնելով նաև Նախիջևանում թուրքական կազմավորումների հաշվին ադրբեջանական զինուժի ավելացման մասին։«Ադրբեջանը բացահայտ հայտարարում է Հայաստանի ինքնիշխան տարածքի նկատմամբ իր հավակնությունների մասին և պատրաստ է շարունակել ակտիվ ռազմական գործողությունները երկրի հարավային հատվածի՝ Սյունիքի մարզի նկատմամբ վերահսկողություն հաստատելու նպատակով, ինչը թույլ կտա կապ հաստատել Նախիջևանի ինքնավար մարզի, իսկ այնտեղով՝ Թուրքիայի հետ, և այդպիսով լիակատար վերահսկողություն հաստատել Լեռնային Ղարաբաղի մեկուսացված տարածքի նկատմամբ։ Մենք չենք բացառում ադրբեջանական զինուժի մարտական ներուժի ավելացումը թուրքական կազմավորումների հաշվին, որոնք արդեն իսկ ունեն սեփական զորամիավորումը երկրի տարածքում՝ Նախիջևանի ինքնավար մարզում՝ ընդհանուր թվով ավելի քան հազար մարդ», - ասել է Խաչատրյանը։Պաշտպանության հանձնաժողովի փոխնախագահը սուր քննադատության է ենթարկել ՀԱՊԿ-ի լռությունն ու անգործությունը՝ մի շարք հարցադրումներ անելով, թե ինչո՞ւ դաշինքը որևէ քայլ չի ձեռնարկում ռազմական, անգամ մարդասիրական օգնություն չի տրամադրում Հայաստանին, այն դեպքում, երբ Ադրբեջանը ներխուժել է ՀԱՊԿ անդամ պետության սուվերեն տարածք և անցած մեկ տարում` 2021-ից 2022 թվականներին վերահսկողության տակ է վերցրել Հայաստանի մոտ 127 քառակուսի կմ սահմանամերձ տարածք։«Ինչո՞ւ է որոշում կայացվում՝ բացառել Հայաստանին ռազմական օգնության տրամադրումը։ Ինչու՞ չկա որևէ արձագանք դաշնակից պետության տարածքի նկատմամբ ագրեսիային և օկուպացմանը, գոնե՝ հայտարարությունների մակարդակով։ Ինչո՞ւ է Հայաստանի ինքնիշխան տարածքը կոչվում «վիճելի տարածք»։ Ինչո՞ւ չկա որոշում ՀԱՊԿ-ի կողմից գոնե մարդասիրական օգնություն տրամադրելու վերաբերյալ», - ասել է Խաչատրյանը՝ շեշտելով՝ հայ հասարակության մեջ շատ «ինչու»-ներ են կուտակվել, և հենց ՀԱՊԿ-ի լուռ անգործությունն ու պասիվությունը, ինչպես նաև որոշ դաշնակիցների պաշտոնական հայտարարությունները, որոնք փաստացի աջակցում են Ադրբեջանին, պատճառ են դարձել, որ այսօր հայ հասարակության զգալի մասը պահանջի դուրս գալ կազմակերպությունից՝ բողոքի ակցիաներ և հանրահավաքներ անցկացնելով Երևանի կենտրոնում։Խորհրդարանի պաշտպանության հանձնաժողովի փոխնախագահը հիշեցնում է ՀԱՊԿ պայմանագրի 4-րդ հոդվածը, որի համաձայն՝ «եթե անդամ պետություններից որևէ մեկը ենթարկվի ագրեսիայի, ապա դաշինքը դա կհամարի ագրեսիա անդամ բոլոր պետությունների դեմ: Իսկ այդ դեպքում մասնակից պետությունները պետք է ներառյալ ռազմական օգնություն ցուցաբերեն»։ Այս կետը կյանքի կոչելու համար, Խաչատրյանի փոխանցմամբ, անհրաժեշտ է, որ ՀԱՊԿ-ը հանդես գա դատապարտող քաղաքական հայտարարությամբ՝ Ադրբեջանին կոչելով ագրեսոր։Պաշտոնական Երևանը չափազանց կարևոր է համարում, որպեսզի ՀԱՊԿ անդամ դաշնակից երկրները հստակ հայտարարեն՝ արդյո՞ք ընդունում են, որ Ադրբեջանը Հայաստանի դեմ ագրեսիա է իրականացրել՝ ներխուժելով Հայաստանի սուվերեն տարածք, այսօր «Ազատությանը» փոխանցել են Արտաքին գործերի նախարարությունից՝ պատասխանելով հարցին, թե արդյո՞ք Հայաստանը պատրաստվում է ՀԱՊԿ խորհրդի արտահերթ նիստ հրավիրել, եթե այո, ապա կա՞ն կոնկրետ ժամկետներ։«Այս համատեքստում չափազանց կարևոր է իրավիճակի քաղաքական գնահատականը, որով հանդես կգան Հայաստանի դաշնակից պետությունները։ Նախևառաջ պետք է հստակ հասկանալ՝ որքանով է կազմակերպությունը ճանաչում իրավիճակը, որը կա, այն է՝ ագրեսիա Հայաստանի դեմ և ներխուժում Հայաստանի սուվերեն տարածք»,- ասված է ԱԳՆ պատասխանում։Այն բանից հետո, երբ պարզ դարձավ, որ Հայաստանում Ադրբեջանի հետ սահմանին Եվրամիության դիտորդներ են տեղակայվելու, Ռուսաստանի արտգործնախարար Սերգեյ Լավրովը հայտարարեց, թե արդեն մեկ ամիս է առաջարկություններ ունեն Հայաստան-Ադրբեջան սահմանին ՀԱՊԿ դիտորդական առաքելություն ուղարկելու մասով, և միակ բանը, որ պահանջվում է, ՀԱՊԿ խորհրդի որոշումն է, որի կայացման համար նիստ պետք է հրավիրի կառույցը նախագահող Հայաստանը։Լավրովը շեշտել էր, թե երբ Հայաստանը ժամանակ ունենա, իրենք պատրաստ են հաստատել առաքելությունը։«Ազատությունը» Հայաստանի արտգործնախարարությանը հարցրել էր, արդյո՞ք Հայաստանը տեղյակ է եղել Լավրովի մատնանշած առաջարկների մասին, և եթե այո, ապա ինչո՞ւ դրանց ընթացք չի տրվել։Արտաքին գերատեսչությունից հայտնում են, որ սեպտեմբերին Հայաստան այցելած ՀԱՊԿ փաստահավաք առաքելության պաշտոնյաների զեկույցի հիման վրա այժմ որոշման նախագիծ է շրջանառվում, իսկ նիստ անցկացնելու հստակ որոշում այս պահին չկա, կան բանավոր քննարկումներ։Եթե ռազմաքաղաքական դաշինքը շարունակի անգործություն և լռություն պահպանել ու գնահատական չտա Հայաստանի ինքնիշխան տարածք ներխուժելու Ադրբեջանի քայլին, արդյո՞ք պաշտոնական Երևանը կոնկրետ քայլեր կձեռնարկի դաշինքից դուրս գալու համար։ Իշխող «քաղաքացիական պայմանագրի» անդամ Վիգեն Խաչատրյանն ասում է, թե այս պահին միանշանակ պնդում անել հնարավոր չէ։ Որոշակի նրբություններ կան, օրինակ, ՀԱՊԿ անդամությունը թույլ է տալիս ավելի մատչելի գնով զենք գնել։ Պետք է տեսնել արդյոք այդ առումով հեռանկարներ կան, թե՝ ոչ։«Այն, ինչ որ մենք դիտարկում ենք, եթե շարունակվի, ապա դրա ավարտն, իհարկե, կտրուկ քայլն է, որն այս պարագայում այնքան էլ ցանկալի չէ», - նշեց Խաչատրյանը:    "
Քաղաքականություն,Փորձագետները սահմանին ԵՄ դիտորդների տեղակայումը սենսացիոն զարգացում են համարում," Հայաստանում ԵՄ դիտորդների տեղակայումը բավականին սենսացիոն զարգացում է, «Ազատության» հետ զրույցում ասաց քաղաքագետ Տիգրան Գրիգորյանը՝ նշելով՝ այն կարելի է համարել պատմական իրադարձություն։Գրիգորյանը սա համարեց ռուս-ուկարինական պատերազմի հետևանք՝ շեշտելով՝ եթե այդ պատերազմը չլիներ, եթե Ռուսաստանի վերջին շրջանի անհաջողությունները չլինեին, տարածաշրջանում վերջին ամիսների ընթացքում ձևավորված ուժային վակուումը չլիներ, այս առաքելության ուղարկումը ևս դժվար կլիներ։«Մի տարածաշրջան, որը բոլորի կողմից համարվում է Ռուսաստանի առանձնահատուկ շահերի և պատասխանատվության գոտի, ուղարկվում է նմանատիպ առաքելություն։ Եկեք հիշենք, որ 21 թվականի մայիսի 12-ից հետո ևս ակտիվ խոսակցություններ կային, ակտիվ հայտարարություններ կային հայկական կողմից, որ պետք են, կամ չէր բացառում միջազգային առաքելությունների ուղարկումը, բայց այն ժամանակ տեսանք, որ իրական քայլերի գործը չհասավ։ Կարծում եմ, որ առաջին հերթին սա հենց աշխարհաքաղաքական վերջին զարգացումների արդյունքն է, որ այժմ հնարավոր է դարձել նման առաքելության ուղարկումը հակամարտության գոտի կամ հայ-ադրբեջանական սահման», - ասաց Գրիգորյանը։Քաղաքագետ Նարեկ Մինասյանը և՛ս ԵՄ դիտորդների տեղակայումը համարեց ուկրաինական զարգացումների ուղղակիորեն հետևանք, միևնույն ժամանակ շեշտեց՝ կարևոր է որպեսզի հանրության շրջանում չգերագնահատվի հնարավոր դիտորդական ներգրավման դերակատարումը տվյալ իրավիճակում։«Ունենք նաև շատ մոտ օրինակ նույն Վրաստանում․ դիտորդների ներկայությամբ, նրանց աչքի առաջ և՛ շփման գիծ է փոփոխվել, և՛ քաղաքացիներ են անհետացել, այսինքն՝ միջադեպերը դրանք չեն կարող բացառել, իհարկե սա կարևոր է, սակայն պետք է բավական ռացիոնալ գնահատել հնարավոր ցանկացած միջազգային ներգրավման կարևորությունն ու դերակատարումը», - ասաց Մինասյանը՝ շեշտելով՝ ստեղծված իրավիճակում Հայաստանի զինված ուժերը գլխավոր խնդիր իրականացնողներն են։Եվրամիության քաղաքացիական 40 դիտորդները այս շաբաթվա սկզբին կսկսեն դիտորդական առաքելություն իրականացնել հայ-ադրբեջանական սահմանին։ Երկու ամսով Հայաստան ժամանող դիտորդները 2 հիմնական գործառույթ են ունենալու՝ աջակցելու են Հայաստանի և Ադրբեջանի միջև վստահության ամրապնդմանը, դիտարկելով 2 կողմերի հանձնառությունը հրադադարի պահպանմանը, ինչպես նաև պարբերաբար զեկույցներ են ներկայացնելու զինուժի տեղակայման և հրադադարի հետ կապված զարգացումների վերաբերյալ։ Հայ-ադրբեջանական սահմանի դիտարկումն, ըստ Եվրամիության, թույլ կտա ավելի արդյունավետ աջակցել 2 կողմերի սահմանային հանձնաժողովների աշխատանքին։Հայաստանի տարածքում եվրոպական քաղաքացիական առաքելություն տեղակայելու համաձայնությունը ձեռք է բերվել հոկտեմբերի 6-ին Պրահայում Հայաստանի, Ադրբեջանի, Ֆրանսիայի և Եվրոպական խորհրդի ղեկավարների հանդիպման ժամանակ: Հաղորդումն ամբողջությամբ կարող եք դիտել ստորև․  "
Քաղաքականություն,ՀՀ-ն ԵՄ դիտորդներ տեղակայելու համար դիմումը Բրյուսել է ուղարկել դեռ մեկ ամիս առաջ․ Կլաար," Հայկական կողմը ԵՄ դիտորդներ տեղակայելու համար պաշտոնական դիմումը Բրյուսել է ուղարկել դեռ մեկ ամիս առաջ, ասել է Հարավային Կովկասում ԵՄ հատուկ ներկայացուցիչ Տոյվո Կլաարը`ադրբեջանական «Թուրան» գործակալությանը տված հարցազրույցում:«ԵՄ դիտորդները տեղակայվում են հայկական կողմում՝ Հայաստանի իշխանությունների կողմից Եվրամիության բարձրագույն հանձնակատար Ջոզեպ Բորելին սեպտեմբերի 22-ին ուղարկված դիմումի համաձայն»,- ասել է Կլաարը, ընդգծելով, որ ավելի ուշ՝ հոկտեմբերի 6-ին՝ քառակողմ հանդիպման ժամանակ, Հայաստանի, Ադրբեջանի, Ֆրանսիայի ու Եվրոպական խորհրդի ղեկավարները քննարկել են հնարավոր տեղակայումն ու գործողություններն ադրբեջանական կողմում:«Ադրբեջանի նախագահ Ալիևը հստակ հասկացրեց, որ Բաքուն համաձայն է այդ առաքելության հետ համագործակցել այնքանով, որքանով, որ կառնչվի: Մենք ակնկալում ենք, որ ադրբջանական կողմը կգնա փոխազդեցության»,- ասել է ԵՄ հատուկ հանձնակատարը, կրկին փաստելով, որ դիտորդները ֆիզիկապես չեն լինելու Ադրբեջանի տարածքում:«Հուսով ենք, որ այդ առաքելությունը կծառայի կողմերի միջև վստահության ամրապնդմանը», - ասել է նա:Եվրոպացի բարձրաստիճան դիվանագետը նշել է նաև, որ առաքելությունը ժամանակավոր է լինելու՝ երկու ամսով, և առայժմ այս ժամկետի երկարաձգման հարց չի քննարկվում:Ըստ նրա՝ 40 դիտորդները հիմնականում ճանապարհային պարեկություն են իրականացնելու ու տեղերում դիտորդություն, ենթարկվելու են ոչ թե կողմերին, այլ՝ Բրյուսելին:Խոսելով Հայաստանի Ադրբեջանի սահմանազատման ու սահմանագծման մասին, որի շուրջ բանակցությունները ևս ընթանում են Բրյուսելի միջնորդությամբ, Կլաարն ասել է՝ կողմերը սկսել են դելիմիտացիայի գործընթացը, որը, հնարավոր է, բերի սահմանագծի որոշ փոփոխությունների: Սակայն, քանի դեռ այդ գործընթացը չի ավարտվել, կարևոր է հարգել սահմանը այն տեսքով, որով այն փաստացի գոյություն ունի:«Պրահայի գործընթացը թույլ տվեց առաջընթացի հասնել և կարևոր բանակցությունների:Հույս ունենք, որ տեղում հանդարտությունը կպահպանվի, և չենք տեսնի բռնության նոր ալիք, որոնք արդեն իսկ բազմաթիվ կյանքեր են խլել: Այժմ կարևոր է մեկընդմիշտ փակել թշնամության էջը, խուսափել նախկին սխալների կրկնությունից և պահպանել դրական հռետորաբանությունը՝ հանուն խաղաղ ապագայի: Վստահեցնում եմ, որ Եվրամիությունը կշարունակի լուրջ փոխգործակցությունը կողմերի հետ՝ այդ նպատակին հասնելու համար», - ասել է Հարավային Կովկասում ԵՄ հատուկ ներկայացուցիչը:  "
Քաղաքականություն,«Հայաստան եմ այցելել ճանապարհային քարտեզ սահմանելու համար». Իրանի ԱԳ նախարար," Պաշտոնական այցով արդեն 3-րդ օրը Հայաստանում գտնվող Իրանի արտգործնախարարին այսօր ընդունել է վարչապետ Նիկոլ Փաշինյանը։ Կողմերը մտքեր են փոխանակել տարածաշրջանային զարգացումների, անվտանգային միջավայրի շուրջ։Փաշինյանը կարևորել է նախօրեին Կապանում Իրանի գլխավոր հյուպատոսության բացումը։«Կարծում եմ՝ այդ քայլը փոխադարձաբար արտահայտում է Իրանի Իսլամական Հանրապետության և Հայաստանի Հանրապետության մտադրությունները հարաբերությունների զարգացման առումով», -ասել է վարչապետը՝ շարունակելով․ - «Իհարկե, երկկողմ հարաբերությունների մեր օրակարգը շատ հագեցած է, բայց կարծում եմ նաև, որ մենք այդ օրակարգը պետք է ավելի երկարաժամկետ պլանավորման տրամաբանության մեջ դնենք»։Իրանի արտգործնախարարը Փաշինյանին է փոխանցեց Իրանի նախագահի՝ Թեհրան այցելելու հրավերը։ Ըստ արտգործնախարար Հոսեյն Ամիր Աբդոլլահիանի՝ Նյու Յորքում Փաշինյան-Ռաիսի հանդիպմանը շատ կարևոր համաձայնություններ են ձեռք բերվել։ Թեև իրանցի պաշտոնյան խոսել է ընդհանուր ճանապարհային քարտեզի մասին, բայց կառավարությունն այս մասին այլ մանրամասներ չի փոխանցում։«Այսօր ես և իմ գործընկերները Հայաստան ենք այցելել, որպեսզի պարոն Արարատ Միրզոյանի հետ երկարաժամկետ կտրվածքով երկու երկրների համար սահմանենք մեր ճանապարհային քարտեզը», - ասել է Հոսեյն Ամիր Աբդոլլահիանը:Իրանական լրատվամիջոցների փոխանցմամբ, Հայաստանի վարչապետի հետ հանդիպմանը Աբդոլլահիանը խոսել է Հարավային Կովկասի երեք երկրների ու տարածաշրջանի երեք տերությունների «3+3» հարթակի հնարավորությունը օգտագործելու անհրաժեշտությունից, դարձյալ դեմ արտահայտվել տարածաշրջանում արտաքին ուժերի ներկայությանը։Թեհրանը շարունակում է կտրուկ դեմ արտահայտվել Սյունիքով միջանցք պահանջելու Ադրբեջանի հայտարարություններին։ Երեկ Սյունիքում հյուպատոսարանի բացման ժամանակ արտգործնախարարը հայտարարել էր՝ Իրանը Հայաստանի և տարածաշրջանի անվտանգությունը համարում է իր անվտանգությունը։«Իրանի իսլամական Հանրապետությունը Հայաստանի անվտանգությունը և տարածաշրջանի անվտանգությունը համարումէ իր անվտանգությունը», - ասել է Աբդոլլահիանը։Քաղաքագետ Մանվել Սարգսյանի կարծիքով՝ տարածաշրջանում Թեհրանի այս ակտիվությունը նորություն է և դա միջազգային հարաբերություններում խաղաքարտեր է փոխում։«Ամեն ինչ կախված է դրա հետ, որ վտանգներ է տեսնում։ Այդ երկիրն առանց այդ էլ երկար տարիներ լինելով սանկցիաների տակ, տեսնում է պոտենցիալ ոտնձգություն կապված Թուրքիայի հետ, Ադրբեջանի հետ, և փորձ է անում արդեն անմիջական մուտք գործի այդ հարաբերություններ, մի բան որ մենք չենք տեսել, ղարաբաղյան պատերազմի ժամանակ 2020 թվականին Իրանը կարծես ամեն կերպ փորձում էր մի կողմ քաշվել», - ասաց Սարգսյանը։Այս ամիս Աստանայում Ալիև-Ռաիսի հանդիպումից հետո պարզ դարձավ, որ Իրանը կրկին նախազգուշացումներ է տվել Ադրբեջանին։ Միաժամանակ, Ռաիսին ընդգծել է, որ իրանական կողմի համար անընդունելի է տարածաշրջանում «եվրոպական զինվորական ներկայություն՝ ցանկացած պատրվակով»:Վերլուծաբանի կարծիքով՝ ակնարկը վերաբերում է Հայաստանի տարածքում եվրոպական քաղաքացիական առաքելություն տեղակայելու որոշմանը, որի համաձայնությունը ձեռք էր բերվել Պրահայում Փաշինյան-Ալիև քառակողմ հանդիպման ժամանակ:«Իրանն այստեղ էլի տեսավ վտանգ, որ դրա հետևից կարող են տարածաշրջան արևմտյան զորքեր մտնեն։ Ես ասեմ, որ սա շատ ավելի մեծ պրոբլեմ է ըստ երևույթին իր համար, որովհետև արդեն իսկ հակասության մեջ է մտնում իր մյուս թեզի հետ, որ «մենք կանք, մեն թույլ չենք տա»։ Դրա համար փորձում է ինքը քայլեր անի, բնական է, Հայաստանի հետ կապված, ամեն կերպ փորձի Հայաստանին համոզել, որ հենց ինքն է գառանտ, հենց իր հետ պետք է աշխատել, այդ քայլն էլ՝ Կապանում դնել հյուպատոսությունը, փորձել ցույց տալ, որ տեսեք, մենք պրակտիկ գործեր ենք անում, պետք չի դիմել ուրիշներին», - ասաց վերլուծաբանը։Իրանի մյուս գործնական քայլը Մանվել Սարգսյանը համարում է Իրան-Ադրբեջան սահմանին անցկացրած վերջին զորավարժությունները։ Բայց ինչպիսին կլինի Իրանի արձագանքը, եթե Ադրբեջանը որոշի ուժի միջոցով Հայաստանից միջանցք ստանալ։ Այս վտանգի մասին Հայաստանյան իշխանությունները մեկ անգամ չէ, որ խոսել են։«Այդ երկրի հյուսիսային, հյուսիս-արևմտյան տարածքներում մեծ թուրքալեզու բնակչություն կա, և մենք տեսել ենք ղարաբաղյան այս վերջին պատերազմի ժամանակ ինչպես պրոբլեմներ ստեղծվեցին Իրանի իշխանությունների համար․ նրանք ցույցեր արեցին, արգելեցին զենք տեղափոխել Հայաստան։ Այսինքն՝ բարդ երկիր է դեմոգրաֆիկ տեսանկյունից», - ասաց Սարգսյանը։Իրանի կառավարությունը դեռ անցյալ տարվա դեկտեմբերին էր որոշել Կապանում հյուպատոսություն բացել: Իսկ այս տարվա օգոստոսի նշանակվել էր գլխավոր հյուպատոսը։No media source currently available  "
Քաղաքականություն,Առանց Բաքու-Ստեփանակերտ երկխոսության չենք կարող առաջ գնալ. Արսեն Թորոսյան," «Ազատություն». - Արդյո՞ք միմյանց տարածքային ամբողջականության ճանաչմամբ կլուծվի Հայաստանի տարածքային անձեռնմխելիության հարցը, եթե դրա հիմքում էլ դրվի Ալմա Աթիի հռչակագիրը։Թորոսյան. - Միմյանց տարածքային ամբողջականության ճանաչումը մեր իսկ շահերից է բխում։ Որովհտեև երբ որ չկա այդ ճանաչումը, կան հավակնություններ միմյանց տարածքների նկատմամբ։ Իհարկե այդ ամենը պիտի նաև տեղի ունենա, բացի թղթի վրա ճանաչումից, և էդ ջանքերը՝ ապահովելու այդ իրականացումը պոտենցիալ պայմանավորվածության, հենց հիմնականում դրան են ուղղված։ Որովհետև փաստացի հայտարարությունների մակարդակում առնվազն կարծես թե դա ունենք վերջին քառակողմ հանդիպումից հետո, բայց մեխանիզմները, թե դա ինչպես պետք ա տեղի ունենա, և մեր կողմից վստահությունը, որ այնուամենայնիվ դա տեղի կունենա, պետք ա դեռ հասնենք դրան։«Ազատություն». - Պարզապես դա ոչ թե հավակնություն է տարածքի նկատմամբ, այլ արդեն իրենք Հայաստանի տարածքում են... Ուրեմն չպիտի՞ նախ էս հարցը լուծվի որպես նախապայման, հետո նոր թուղթ ստորագրվի։Թորոսյան. - Առաջին իսկ պահից սկսած մեր ձեռքի տակ էղած բոլոր գործիքները՝ սկսած ռազմական հակահարված տալուց, վերջացրած մեր անվտանգային համակարգերը գործի դնելով և դիվանագիտական նոր, այլ խողովակներով տարածքային ամբողջականությունը պաշտպանելուն ուղղված քայլերով, արել ենք։ Եվ պետք ա շարունակաբար անենք։ Բայց իրականությունը և փորձը ցույց տվեց, որ դա այդքան էլ էֆեկտիվ չէր մինչ էս պահը, և մենք պետք ա չկանգնենք, չկանգնեցնենք պրոցեսները՝ դա որպես ինքներս մեզ համար նախապայման դնելով։ Մենք պետք ա խաղաղության պրոցեսի ընթացքում կամ վերջում, եթե դա ինչ-որ պրոցես է, որը պետք ա ստորագրվի, և դրան հաջորդեն տարբեր պրոցեսներ, խոսքը հատկապես դելիմիտացիայի մասին է, ոչ մարկացիայի, այլ հենց դելիմիտացիայի, պետք ա հասնենք նրան, որ զորքերի հետ քաշումը տեղի ունենա և խաղաղությունը հաստատվի ստորագրված համաձայնագրով։«Ազատություն». - Ի՞նչ է սպասվում Լեռնային Ղարաբաղին, եթե արդեն պարզ է, որ խաղաղության փաստաթղթում չի հիշատակվելու հարցը։Թորոսյան. - Առնվազն էս պահին գոյություն ունեցող անվտանգային մեխանիզմը դա ռուսական խաղաղապահ առաքելության կոնտինգենտի առկայությունն է Լեռնային Ղարաբաղում։ Մենք պետք ա ջանքեր գործադրենք կա'մ այդ մեխանիզմով ապահովելու անվտանգությունը մեր քաղաքացիների ավելի երկարատև, կա'մ այլ մեխանիզմ լինի՝ եթե այդ մեխանիզմի հարատևությունը որևէ ձև կասկածի տակ դրվի։ Կարծում եմ, որ նաև շատ հետաքրքիր և էական կլինի ուղիղ շփումը Լեռնային Ղարաբաղի ներկայացուցիչների և Ադրբեջանի։ Ինչքան էլ որ հիմա կարող է թվալ շատ անիրատեսական, այսքան երկարատև թշնամանքից հետո պրոդուկտիվ, բայց ես կարծում եմ, որ մենք առանց դրա չենք կարող գնալ առաջ։ Ամեն դեպքում Հայաստանի Հանրապետությունն էլ իր ունեցած գործիքակազմով պետք ա նպաստի էդ պրոցեսին, որպեսզի մեր հայրենակիցների այնտեղ ապրելու իրավունքը և անվտանգությունը հնարավորինս երաշխավորված լինի։«Ազատություն». - Երեկ Արցախի նախագահը ոչ նպաստավոր է որակել արևմտյան առաջարկը, որը, ըստ հրապարակումների, այն է՝ կնքել խաղաղության պայմանագիրը, Արցախը ճանաչել Ադրբեջանի կազմում, բայց մեխանիզմ ստեղծել հայության՝ այնտեղ ապրելու, իրավունքների համար։ Չի ուզում Ղարաբաղը։Թորոսյան. - Ես կարծում եմ, որ Հայաստանի Հանրապետության իշխանություններն են որոշում Հայաստանի ճակատագիրը ընդհանրապես։ Էկեք էդ ֆիքսենք ընդմիշտ, և չի կարելի որևէ այլ երկրի կամ տարածքի, իշխանությունների կողմից միջամտությունը Հայաստանի Հանրապետության այս դեպքում արտաքին գործերին, ոչ թե ներքին։ Բայց մեր իշխանությունները միշտ, և բազմիցս դրա մասին հայտարարվել ա, միշտ մեր արցախցի գործընկերների հետ կիսվել են ամբողջ պրոցեսով ինչ-որ տեղի ա ունենում՝ հնարավորինս մանրամասն, որպեսզի թե' լսեն կարծիքները և թե' տեղեկացնեն ապագա քայլերի մասին։ Ես կարծում եմ, որ էդպես էլ կշարունակվի, ու մենք առնվազն ակնկալում ենք, եթե մեր կողմից նման թափանցիկ գործելաոճ ա մեր հայրենակիցների նկատմամբ, նույնպիսի վերաբերմունք։Հարցազրույցն ամբողջությամբ կարող եք դիտել այստեղ.  "
Քաղաքականություն,"Եթե Բաքուն միջանցքի հարցում կտրուկ քայլի գնա, Երևանը պետք է պատրաստ լինի խնդիրների փոխանակման․ Նավասարդյան"," Մոսկվան միանշանակ այստեղ միջանցք է ուզում, «Ազատության» հետ զրույցում ասաց Երևանի մամուլի ակումբի նախագահ Բորիս Նավասարդյանը՝ շեշտելով՝ միջանցք չի լինելու ո՛չ Հայաստանն Արցախի հետ կապող հատվածում, ո՛չ Մեղրիում և այդ սցենարը պետք է Հայաստանն իր գործողություններում, դիվանագիտական ջանքերում միշտ նկատի ունենա։Եթե Ադրբեջանը կտրուկ քայլի գնա՝ համաձայնեցված Ռուսաստանի հետ, Հայաստանը պետք է պատրաստ լինի խնդիրների փոխանակման, ասաց Նավասարդյանը։«Եթե Ադրբեջանը կտրուկ քայլի գնա՝ համաձայնեցված Ռուսաստանի հետ, բնականաբար, որ դնում է սահմանային կետ Լաչինում, որպեսզի դա չնշանակի, որ ինքը կարող է պնդել նաև Մեղրիի այդ միջանցքի հարցը, մենք պետք է պատրաստ լինենք խնդիրների փոխանակման, և Լաչինի ճանապարհի նոր կարգավիճակի հետ կապված անհրաժեշտ երաշխիքների, որպեսզի կապը Հայաստանի և Արցախի հետ չկտրվի, այսինքն՝ լինի ճանապարհ Մեղրիով, որը լրիվ համադրվելու է Հայաստանի ամբողջական ինքնիշխանությանն այդ տարածքում, ինչպես նաև դա լինի նաև Ադրբեջանի ինքնիշխանության ներքո, սակայն երաշխավորված կապ», - ասաց Նավասարդյանը։Հարցին, թե հնարավո՞ր է այդտեղից հայկական համարանիշով մեքենան ադրբեջանական անցակետով անցնի, գնա Ստեփանակերտ, Երևանի մամուլի ակումբի նախագահը պատասխանեց՝ հենց այդ երաշխքիների մասին է խոսքը՝ շեշտելով՝ այդ բոլոր տեխնիկական հարցերը պետք է քննարկվեն։«Ես հիմա չեմ ասում, որ դա ամենաիրատեսական սցենարն է, բայց դա հնարավոր սցենար է և զարգացումներին պատրաստ լինելու առումով դա էլ պետք է նկատի ունենալ և հաշվարկել», - ասաց Նավասարդյանը։Բրյուսելում Ադրբեջանի նախագահ Իլհամ Ալիևը հայտարարել էր, թե «Բաքուն Հայաստանից պահանջում է անարգել մուտք դեպի «Զանգեզուրի միջանցք»՝ Լաչինի նմանօրինակով»։ Ստամբուլում էլ Թուրքիայի արտգործնախարար Մևլութ Չավուշօղլուն էր ասել, թե Հայաստանը դեռ ստանձնած պարտավորություններ ունի կատարելու՝ այդ շարքում հիշատակելով նաև «Զանգեզուրի միջանցքը»։ «Ադրբեջանը հայտարարում է, որ Լաչինն ու Զանգեզուրը պետք է նույն կարգավիճակն ունենան», - ասել էր Չավուշօղլուն։ Հայկական կողմը հակադարձել էր՝ նոյեմբերի 9-ի եռակողմ հայտարարության մեջ միջանցք բառը մեկ անգամ է կիրառվում՝ Լաչինի հետ։Հայաստանի վարչապետ Նիկոլ Փաշինյանն իր Թվիթերի էջում գրել է, թե Բաքուն ամիսներ շարունակ չի արձագանքել Ադրբեջանի և Նախիջևանի ինքնավար հանրապետության հետ կապն ապահովելու համար սահմանին երեք անցակետ բացելու վերաբերյալ Երևանի առաջարկին: Արձագանքելով՝ Բաքուն հայտարարեց, որ «անիրատեսական» է համարում սահմանի անցակետերը բացելու վերաբերյալ Երևանի առաջարկը:Նավասարդյանի հետ հարցազրույցն ամբողջությամբ կարող եք դիտել ստորև․  "
Քաղաքականություն,"Իշխանությունը պատրաստվում է երկու ամսից խաղաղության պայմանագիր կնքել, ընդդիմությունը պնդում է՝ դա նոր կապիտուլյացիա է"," Չնայած առանցքային հարցերի, այդ թվում՝ սահմանազատման քարտեզների, այսպես կոչված «Զանգեզուրի միջանցքի» և Արցախի հարցի շուրջ Երևանի ու Բաքվի հակասություններին, Հայաստանի իշխանություններն ամենաբարձր մակարդակով արդեն իսկ հայտարարել են, որ պատրաստվում են երկու ամսից խաղաղության պայմանագիր կնքել Ադրբեջանի հետ։Անվտանգության խորհրդի քարտուղար Արմեն Գրիգորյանը նաև պնդել էր՝ պայմանագիրն ու դելիմիտացիան փոխկապակցված են և պետք է միաժամանակ արվեն։Որքանո՞վ է իրատեսական, որ մինչև տարեվերջ Հայաստանն ու Ադրբեջանը այս ամբողջ գործընթացը ավարտին կհասցնեն:Խորհրդարանի արտաքին հարաբերությունների հանձնաժողովի անդամ, իշխող «Քաղաքացիական պայմանագիր» խմբակցության պատգամավոր Հռիփսիմե Գրիգորյանն ընդգծում է՝ Հայաստանը պատրաստակամ է օր առաջ խաղաղության պայմանագիր կնքել Ադրբեջանի հետ: Երևանի կառուցողական մոտեցման մասին է փաստում նաև այն հանգամանքը, որ անգամ Ադրբեջանի կողմից Հայաստանի ինքնիշխան տարածքների օկուպացման պայմաններում Հայաստանը շարունակում է բանակցությունները:«Մենք ունենք մեր միջազգային գործընկերների աջակցությունը այս հարցում և ամեն ինչ անելու ենք, որպեսզի խաղաղության պայմանագիրը, այո, ստորագրվի: Բայց երաշխավորել ոչինչ հնարավոր չէ», - «Ազատության» հետ զրույցում ասաց պատգամավորը՝ շարունակելով. - «Բնականաբար, սա երկկողմանի գործընթաց է, եթե կախված լիներ միայն Հայաստանից, այս դեպքում ես կկարողանայի մեր կողմից որևէ բան երաշխավորել»:«Ամեն դեպքում, Հայաստանին ոչինչ ետ չի պահում, որպեսզի մինչև տարեվերջ ստորագրի այդ համաձայնագիրը, և եթե լինեն խոչընդոտներ, ապա դա միայն Ադրբեջանի կողմից է հնարավոր», - «Ազատության» այս դիտարկմանը Գրիգորյանն արձագանքեց. - «Ես կարծում եմ՝ մենք պետք է այսպես ձևակերպենք. Հայաստանի Հանրապետությունը բոլոր ջանքերը գործադրում է, որպեսզի խաղաղության գործընթացը տեղի ունենա, այն լինի անխափան: Եվ անգամ չնայած այն հանգամանքին, որ մենք փաստում ենք և արձանագրում ենք, որ Հայաստանի Հանրապետություն են ներխուժել ադրբեջանական զորքեր, դրանք գտնվում են այստեղ և պիտի լքեն տարածքը, Հայաստանի Հանրապետությունը չի խուսափում բանակցությունները շարունակելուց»:Հարցին էլ՝ «Ճի՞շտ հասկացա, որ Հայաստանի ինքնիշխան տարածքից ադրբեջանական զորքերի դուրսբերումը որպես նախապայման չի դիտարկում Հայաստանը այդ խաղաղության պայմանագիրը կնքելու համար», իշխող կուսակցության պատգամավորը պատասխանեց. - «Ես ձևակերպումը նորից կրկնեմ. Հայաստանի Հանրապետությունը արձանագրում է, որ ադրբեջանական զորքերը Հայաստանի Հանրապետության տարածքը օկուպացրել ենև այդ զորքերը պետք է անհապաղ դուրս գան Հայաստանի Հանրապետության տարածքներից, և սա ոչ միայն Հայաստանն է ասում, այլև՝ մեր միջազգային գործընկերները: Սա՝ մեկ: Ինչ վերաբերում է խաղաղության բանակցություններին՝ ոչ, մենք չենք դադարելու խաղաղության բանակցությունները շարունակելը, հայկական կողմը շարունակելու է բանակցությունները»:Ընդդիմությունը, մինչդեռ, կարծում է, որ խաղաղության պայմանագրի անվան տակ Հայաստանը նոր կապիտուլյացիայի է գնում։ Ընդդիմադիր «Հայաստան» խորհրդարանական խմբակցության պատգամավոր Իշխան Սաղաթելյանը համոզված է՝ Հայաստանը նոր կապիտուլյացիայի տանելով՝ Նիկոլ Փաշինյանը երկիրը կանգնեցնելու է նոր պատերազմի առաջ։«Հարևան թշնամի երկրները խաղաղություն չեն ուզում, այլ ուզում են Հայաստանի կործանումը, ուզում են, որ Արցախը մնա Ադրբեջանի կազմում, իսկ դա խաղաղություն չի: Ի՞նչ պետք է անենք մենք՝ մենք ունենք մեկ ճանապարհ. գործող իշխանությունը, որը ձախողել է և երկիրը հասցրել այս իրավիճակին, պետք է հեռանա, պետք է բեկում մտցվի երկրի և՛ պաշտպանության ոլորտում, և՛ արտաքին քաղաքականության», - «Ազատության» հետ զրույցում հայտարարեց Սաղաթելյանը:Դիտարկմանը՝ «բայց հիմա արդեն հայտարարվում է, որ մինչև տարեվերջ պետք է կնքվի այդ պայմանագիրը», դաշնակցական գործիչն արձագանքեց. - «Նիկոլ Փաշինյանը ժողովրդի կողմից չունի մանդատ երկիրը նոր կապիտուլյացիայի տանելու: Այդ հայտարարելը շատ քիչ է: Իր ցանկացած նման որոշում առոչինչ է և ոչ-լեգիտիմ»:Հռիփսիեմ Գրիգորյանը հակադարձում է՝ իշխանությունը բազմիցս է ասել, որ խաղաղության պամանագիրը պետք է ունենա այնպիսի բովանդակություն, որը ընդունելի կլինի երկու կողմերի համար և տարածաշրջանում կապահովի անվտանգություն։Ընդդիմությունը պատրաստվում է կանխել այդ պայմանագրի ստորագրումը,կապիտուլյացիայի տանող պայմանագրի ստորագրումը, բայց թե ի՞նչ քայլերով՝ Իշխան Սաղաթելյանը փակագծեր չբացեց, բայց նաև չբացառեց փողոցային պայքարի տարբերակը. - «Մենք առաջիկայում մեր քայլերի, գործողությունների մասին կխոսենք: Մենք ամեն ինչ անելու ենք երկրի նոր կապիտուլյացիան կանխելու համար»:«Ընդդիմությունը, կարող ենք արձանագրել, որ քայլեր է ձեռնարկելու՝ թույլ չտալու այս պայմաններով խաղաղության պայմանագրի կնքումը», - այս դիտարկմանն էլ Իշխան Սաղաթելյանը պատասխանեց. - «Դա խաղաղության պայմանագիր չի՝ կապիտուլյացիա է, դա շատ հստակ պետք է արձանագրվի, իսկ ընդդիմությունը չի կարող ձեռքերը ծալած նստի՝ տեսնի ոնց են մի խումբ մարդիկ երկիրը տանում դեպի կործանման: Իհարկե պետք է քայլեր ձեռնարկենք և անելու ենք»:Իսկ թե ե՞րբ առարկայական կտեսնի հանրությունը ընդդիմության քայլերը՝ առայժմ կարծես ոչինչ տեղի չի ունենում, այս կապակցությամբ էլ ընդդիմադիր գործիչն ասաց. - «Այնպես չի, որ ոչինչ տեղի չի ունենում՝ փողոցային գործողություններ տեղի չեն ունենում, ես հույս ունեմ, որ առաջիկայում դա ևս կտեսնենք: Տարբեր ձևերով, տարբեր ֆորմատներով ամեն ինչ պետք է արվի՝ երկիրը ստեղծված իրավիճակից դուրս բերելու»:Հայաստանի փորձագիտական հանրությունը քիչ հավանական է համարում, որ մինչև տարեվերջ հաջողվի Ադրբեջանի հետ խաղաղության համաձայնագիր կնքել։ Ավելին, քաղաքական մեկնաբան Ռիչարդ Կիրակոսյանի համոզմամբ՝ Հայաստանին շարունակում է սպառնալ նոր հարձակում։«Նրանք, որոնք ակնկալում են շուտափույթ ստորագրում, կտրված են իրականությունից», - «Ազատության» հետ զրույցում ասել է Կիրակոսյանը:    "
Քաղաքականություն,Ռազմական ճանապարհով Հայաստանից խաղաղություն կորզելն անընդունելի է․ ընդդիմադիր պատգամավորներն՝ ԱՄՆ կոնգրեսականներին," Հայաստան ժամանած ԱՄՆ կոնգրեսակաների հետ հանդիպմանը խորհրդարանի ընդդիմադիր «Հայաստան» և « Պատիվ ունեմ» խմբակացության պատգամավորները պնդել են՝ Ադրբեջանի և Թուրքիայի կողմից ռազմական ճանապարհով Հայաստանից խաղաղություն կորզելն անընդունելի է։

Կոնգրեսականների նախաձեռնությամբ կազմակերպված հանդիպմանը մասնակցած «Հայաստան» դաշինիքի պատգամավոր Լիլիթ Գալստյանը «Ազատությանը» տեղեկացրեց՝ ամերիկացի օրենսդիրներին փոխանցել են՝ բռնի խաղաղությունը, որը տեղի է ունենում Հայաստանի ինքնիշխան տարածքների օկուպացման պարագայում, դեմ է նաև միջազգային իրավունքներին։

Երեկ խորհրդարան այցելած ԱՄՆ Ներկայացուցիչների պալատի Ժողովրդավարական գործընկերության հանձնախմբի նախագահ Դեյվիդ Փրայսն ընդգծել էր՝ Միացյալ Նահանգները պահանջում է, որ ադրբեջանական զինված ուժերը վերադառնան ելման դիրքեր։

«Մենք կարևորում ենք տարածաշրջանում խաղաղությունը, բայց այս պահին խաղաղությունը Հայաստանից կորզում է ռազմական սպառնալիքի ներքո, որն անընդունելի է, և մենք հիմնավորել ենք, որ տարածքային ամբողջականության խաթարվածության և սուվերենության կորստի պայմաններում Հայաստանից կորզված խաղաղությունը, դա բռնի խաղաղությունն է, և ընդհանրապես միջազգային իրավունքն էլ է դրա դեմ և դա անընդունելի ենք համարում», - ասաց ընդդիմադիր պատգամավորը։Լիլիթ Գալստնյանի փոխացմամբ, ամերիկյան կողմին ընդդիմադիր պատգամավորները նաև ասել են՝ ադրբեջանական ագրեսիայի դատապարտումը միայն բավարար չէ, պետք է Ադրբեջանը պատասխանատվության ենթարկվի ռազմական հանցագործությունների համար։ Ընդդիմադիրները նաև պահանջել են, որ ԱՄՆ-ն դադարեցնի ռազմական աջակցությունը Ադրբեջանին։

«Եվ քանի որ տարածաշրջանում ռազմաքաղաքական հավասարակշռությունը խախտվել է, խախտվել է ի օգուտ թուրք-ադրբեջանական տանդեմի, և այդ ռազմական աջակցությունը նշանակում է նաև ավելի հզորացնել ագրեսորին, ուղղակի բաց տեքստով ասացինք, որ կարծում ենք՝ Ամերիկայի Միացյալ Նահանգների Կոնգրեսը պիտի վերատեսության ենթարկի ռազմական աջակցության ֆինասական օգնությունն Ադրբեջանին», - ասաց Գալստյանը։Ընդդիմադիր պատգամավորները նաև նշել են, որ Արցախի ինքնորոշման իրավունքը կարմիր գիծ է իրենց համար, որից ընդդմիությունը ոչ մի պարագայում չի հարաժարավելու և դա դիտում են ոչ միայն միջազգային իրավունքի բաղադրիչ, այլև որպես փրկություն արցախահայերի համար։ "
Քաղաքականություն,"ԵՄ դիտորդները Հայաստան կժամանեն մինչև ամսվա վերջ, կտեղակայվեն, մասնավորապես, Սյունիքում և Գեղարքունիքում"," Եվրամիության դիտորդները Վրաստանից Հայաստան կժամանեն մինչև ամսվա վերջ և կտեղակայվեն հայ-ադրբեջանական սահմանի հարավային հատվածներում, մասնավորապես, ադրբեջանական վերջին հարձակման թիրախում հայտնված Սյունիքում և Գեղարքունիքում, տեղեկացնում են «Ազատության» աղբյուրները։Հայաստան ժամանող քաղաքացիական առաքելությունը ժամանակավոր է և սահմաններին կմնա ոչ ավելի քան երկու ամիս։«Ազատության» հարցին, թե ինչո՞ւ են եվրոպացիները գալիս ընդամենը երկու ամսով, արտգործնախարության խոսնակ Վահան Հունանյանն այսպես պատասխանեց․ - «Քաղաքացիական դիտորդների տեղակայման համաձայնությունը ձեռք էր բերվել ամսվա սկզբին Պրահայում՝ Հայաստանի, Ադրբեջանի, Ֆրանսիայի և Եվրոպական խորհրդի ղեկավարների հանդիպման ընթացքում»։ԱԳՆ խոսնակն այլ մանրամասներ չներկայացրեց։Երևանը շարունակում է բանակցությունները Բաքվի հետ և, ըստ պաշտոնյաների, խաղաղության համաձայնագիրը կարող է ստորագրվել մինչև տարեվերջ։ Արդյո՞ք հենց այս պատճառով է Եվրամիությունը գալիս երկամսյա առաքելությամբ։ Քաղաքական մեկնաբան Ռիչարդ Կիրակոսյանը, որն օրերես հանդիպել էր եվրոպացի դիտրոդների նախնական խմբի հետ, հերքում է այս վարկածը։«Կարծում եմ պատահականություն է։ 60-օրյա կամ երկամսյա տևողությունը կապված չէ խաղաղության պայմանագրի ծրագրված ստորագրման հետ։ Սա Բրյուսելի դիվանգիտական բանակցությունների արդյուքն է, այնպես է ստացվել, որ որոշել են` ժամկետը պետք է լինի առավելագույնը երկու ամիս։ Նկատենք որ խոսքն ամենաշատը երկու ամսվա մասին է, այսինքն՝ կարող է ավելի կարճ էլ լինել», - ասաց քաղաքական մեկնաբանը։Ավելին, Կիրակոսյանի կարծիքով, երկու ամսից պայմանագրի ստորագրումն իրատեսական չէ, իսկ Հայաստանին շարունակում է սպառնալ նոր հարձակում։«Նրանք, որոնք ակնկալում են շուտափույտ ստորագրում, կտրված են իրականությունից», - ասաց Կիրակոսյանը։Այնուամենյանիվ, անցյալ շաբաթ Հանրային հեռուստաընկերության եթերում ԱԽ քարտուղարն էր հայտարարել, որ կա պայմանավորվածություն մինչև տարեվերջ Ադրբեջանի հետ ստորագրել խաղաղության պայմանագիր, դելիմիտացնել հայ-ադրբեջանական սահմանը, մյուս կողմից օրերս Հայաստանի վարչապետը Բաքվին մեղադրել էր Հայաստանի վրա նոր հարձակման պատրվակ ստեղծելու համար:Վերջին օրերին Երևանն ու Բաքուն գրեթե ամենօրյա ռեժիմով միմյանց են մեղադրում դիրքերը գնդակոծելու համար։  "
Քաղաքականություն,"ԱՄՆ-ը պահանջում է, որ ադրբեջանական զինված ուժերը վերադառնան ելման դիրքեր․ Դեյվիդ Փրայս"," Միացյալ Նահանգները պահանջում է, որ ադրբեջանական զինված ուժերը վերադառնան ելման դիրքեր։ Այսօր Հայաստանի խորհրդարանում այս մասին հայտարարեց ԱՄՆ Ներկայացուցիչների պալատի Ժողովրդավարական գործընկերության հանձնախմբի նախագահ Դեյվիդ Փրայսը:«ԱՄՆ-ի կողմից երկկուսակցական, երկպալատային ջանքեր են ներդրվում հայ գերիների վերադարձն ապահովելու ուղղությամբ։ Մենք դեմ ենք Հայաստանի սուվերեն տարածք ներխուժմանը և պահանջում ենք, որ Ադրբեջանը վերադառնա ելման դիրքեր։ Մենք նաև հասկանում ենք, որ ԱՄՆ-ը այստեղ դերակատարություն ունի, մասնավորապես, միջազգային համայնքին ուղղորդելու, նրանց հետ համագործակցելու առումով, որպեսզի այս երկարատև հակամարտությունը կարգավորվի», - ասաց ԱՄՆ Ներկայացուցիչների պալատի Ժողովրդավարական գործընկերության հանձնախմբի նախագահը:ԱՄՆ կոնգրեսի Ներկայացուցիչների պալատի խոսնակ Նենսի Փելոսիի այցից ուղիղ մեկ ամիս անց Երևան ժամանած կոնգրեսականների պատվիրակության ղեկավարից հետաքրքրվեցինք՝ մեկամսյա խորհրդակցությունների հետո կա՞ պատկերացում, թե ինչպիսին կարող է լինել հայ-ամերիկյան ռազմական համագործակցությունը։ Փելոսին իր այցի ժամանակ պատասխանելով հասցրին, թե Հայաստանը ի՞նչ ռազմական աջակցություն կարող է ակնկալել ԱՄՆ-ից, ասել էր, Երևանում են նաև հասկանալու՝ Հայաստանն ի՞նչ ակնկալիքներ ունի Միացյալ Նահանգներից:«Որևէ կոնկրետ հայտարարություն դրա վերաբերյալ այսօր չեմ կարող ներկայացնել, բայց կարծում եմ, որ խոսնակ Փելոսին անդրադարձ արել է իր այցի ժամանակ։ Ակնհայտ է, որ բալանսը տարածաշրջանում փոխվում է, հաշվի առնելով Ռուսաստանի հետ կապված իրադարձությունները, միգուցե որոշ ուժեր այլևս այդքան արմատական չեն ինչպես եղել են։ Վստահաբար կլինեն փոփոխություններ և այս պահին քննարկումներ տեղի են ունենում, մասնավորապես այն մասին, թե ինչ հարաբերություններ կարող են զարգանալ ներառյալ անվտանգային տիրույթում։ Կարող եմ ասել, որ այդ քննարկումները այս պահին էլ բավականին ինտենսիվ ընթանում են», - նշեց Փրայսը։Մինչ ասուլիսը պատվիրակության անդամները փակ հանդիպում ունեցան պաշտպանության և արտաքին հարաբերությունների հանձնաժողովների անդամների հետ։ Նրանց ընդունեց նաև Ազգային ժողովի նախագահ Ալեն Սիմոնյանը։ Այսօր ավելի վաղ չորս կոնգրեսականներին ընդունել էր վարչապետ Նիկոլ Փաշինյանը։«Զրուցակիցները մտքեր են փոխանակել Լեռնային Ղարաբաղի հիմնախնդրի, ինչպես նաև տարածաշրջանում տեղի ունեցող գործընթացների շուրջ», փոխանցել էին վարչապետի աշխատակազմից։ԱԺ արտաքին հարաբերությունների հանձնաժողովի նախագահ Էդուարդ Աղաջանյանն իր հերթին ընդգծեց՝ կոնգրեսականների այցը պետք է դիտարկել որպես վերջին շրջանում հայ-ամերիկյան հարաբերությունների դինամիկ զարգացման հերթական փուլ:«Քննարկվել են բավականին լայն սպեկտոր փակող հարցեր, բնականաբար, անկյունաքարային կարևորության խնդիրն է այս պահին Հայաստանի շուրջ տեղի ունեցող անվտանգային խնդիրները և մարտահրավերները: Այս հարցերի վերաբերյալ բավականին բովանդակային և կարևոր խոսակցություն ենք ունեցել մեր գործընկերների հետ», - ասաց Աղաջանյանը:Պատվիրակության մասնակցությամբ հանձնաժողովների համատեղ նիստին ներկա էին նաև շուրջ կես տարի խորհրդարանական աշխատանքը բոյկոտող ընդդիմադիր պատգամավորները։ «Հայաստան» խմբակցության պատգամավոր Արմեն Ռուստամյանն ասաց՝ ամերիկացի գործընկերներին փոխանցել են՝ «այսպես կոչված խաղաղության գործընթացի հետ կապված իրենց մտահոգությունները»։«Ինքնորոշման իրավունքն իրենք են, որ ընդունել են որպես սկզբունք նույն Ամերիկայի Միացյալ Նահանգները, գործընթացը Մինսկի համանախագահների Մադրիդյան փաստաթուղթը, որ այսօրվա իշխանությունները առանց հասկանալու ոտնահարում են, կերազեին տենց փաստաթուղթ հիմա լիներ, որտեղ հստակ սահմանված է ինքնորոշման իրավունքը», - նշեց Ռուստամյանը:Այսօրվա ասուլիսի ընթացքում Դեյվիդ Փրայսը հայտարարեց, որ ժամանակի սղության պատճառով չեն հասցնի այցելել ռազմական վերջին գործողություններից տուժած հայկական բնակավայրեր։Պատվիրակությունն այսօր առավոտյան ծաղկեպսակ է դրել Հայոց ցեղասպանության հուշահամալիրում:  "
Քաղաքականություն,«Էս խոցելիագույն վիճակում ազգային համախմբումը մի լուրջ ռեսուրս էր»․ Լևոն Զուրաբյան," Արդյոք Կաթողիկոսի, Հայաստանի ու Արցախի նախագահների հանդիպումները շարունակություն կունենան, ՀԱԿ փոխնախագահ Լևոն Զուրաբյանը չգիտի։ Զուրաբյանը վկայակոչեց առաջին նախագահ Լևոն Տեր-Պետրոսյանի հայտարարությունը՝ «Նիկոլ Փաշինյանն ու Ռոբերտ Քոչարյանը, մեկը իշխանությունը պահելու մոլուցքով, մյուսը իշխանությունը վերցնելու մոլուցքով այդ ազգային համախմբման հեռանկարը վիժեցրել են»։«Ազատության» հետ զրույցում ՀԱԿ փոխնախագահն ընդգծեց՝ էս խոցելիագույն վիճակում ազգային համախմբումը մի լուրջ ռեսուրս էր։Եթե Նիկոլ Փաշինյանը, Լևոն Տեր-Պետրոսյանը, Սերժ Սարգսյանը, Ռոբերտ Քոչարյանը հանդիպեին և փորձեին ինչ-որ միասնական դիրքորոշումների գալ, սա էապես կուժեղացներ Հայաստանի դիմադրելիությունը, ասաց Զուրաբյանը՝ շեշտելով՝ նախ բավականին լուրջ իմպուլս կտար Հայաստանին։«Այսինքն՝ էդ բզկտված վիճակը, որում այսօր մեր ազգը գտվում է, ինչ-որ իմաստով կվերանար, դա նաև թույլ կտար միասնաբար ինչ-որ ծանր որոշումներ ընդունել ու այդ ծանր որոշումներն իրագործել, այդ թվում՝ Նիկոլ Փաշինյանին հեռու պահել էն վտանգավոր դիրքորոշումներից ու որոշումներից, որ ինքը կարող է փորձել իրականացնել, և արդյուքնում կոտրած տաշտակի առջև նստի Հայաստանը», - ասաց ՀԱԿ փոխնախագահը։Զուրաբյանը նկատեց՝ Ռուսաստանի ու Արևմուտքի հակամարտությունը, որը գնում է Ուկրաինայում, նաև տեղափոխվել է Հայաստան, նոր՝ կովկասյան ֆրոնտ է բացվել էս ազդեցության, պայքարի համար և հսկաների այս պայքարում Հայաստանը կարող է ոտնատակ լինել։ «Մենք շատ զգույշ պետք է լինենք», - եզրափակեց ՀԱԿ փոխնախագահը։Լևոն Տեր-Պետրոսյանը, Ռոբերտ Քոչարյանը, Սերժ Սարգսյանը, Արկադի Ղուկասյանն ու Բակո Սահակյանը առաջին անգամ հանդիպեցին սեպտեմբերի վերջին՝ Մայր Աթոռում։ Ժամեր տևած հանդիպման արդյունքում այդպես էլ որևէ համաձայնության չեկան, որոշեցին շարունակել հանդիպումները։ Առաջին նախագահը հանրային հեռուստաընկերության եթերում առաջարկեց վարչապետ Փաշինյանը նախկին նախագահների հետ մեկ սեղանի շուրջ ներկայացնի՝ ինչ է Ադրբեջանը պահանջում Հայաստանից։ Ռոբերտ Քոչարյանը մերժեց այս առաջարկը։ Երկրորդ նախագահի պատկերացմամբ՝ լուծումը Փաշինյանի հրաժարականն է։ Հոկտեմբերի սկզբին Փաշինյանի ընտանիքին պատկանող «Հայկական ժամանակ» թերթում «Հավաստի աղբյուր» ստորագրությամբ հրապարակվեցին Ադրբեջանի պահանջները։ Տեր-Պետրոսյանը Կաթողիկոսի նախաձեռնած հարթակի անհրաժեշտությունը սպառված համարեց։Հարցազրույցի երեք օր անց «Հայկական ժամանակում» հրապարակվեց Հայաստանից Ադրբեջանի ու դաշնակից Ռուսաստանի պահանջները։ Տեր-Պետրոսյանի գրասենյակից արձագանքելով Փաշինայնի հրապարակմանը՝ հայտարարեցին, թե իշխանության և ընդդիմության միջև երկխոսության հնարավարությունը վիժեցրին Ռոբերտ Քոչարյանն ու Նիկոլ Փաշինյանը։Մայր Աթոռից հայտարարել են, որ Գարեգին երկրորդը առանձին քննարկումներ կսկսի նախագահների հետ, որ հստակեցնի նրանց միասնական հանդիպման շարունակության հարցը։Զուրաբյանի հետ հարցազրույցն ամբողջությամբ կարող եք դիտել ստորև․
 "
Քաղաքականություն,Ամերիկացի կոնգրեսականների մեկ այլ պատվիրակություն է ժամանել Երևան," ԱՄՆ կոնգրեսի Ներկայացուցիչների պալատի խոսնակ Նենսի Փելոսիի այցից ուղիղ մեկ ամիս անց Երևան է ժամանել ամերիկացի կոնգրեսականների մեկ այլ պատվիրակություն՝ Ներկայացուցիչների պալատի Ժողովրդավարական գործընկերության հանձնախմբի նախագահ Դեյվիդ Փրայսի գլխավորությամբ։Երևանում, ԱՄՆ դեսպանատան փոխանցմամբ, չորս կոնգրեսականները կլինեն Հայոց ցեղասպանության հուշահամալիրում, կհանդիպեն վարչապետին, Ազգային ժողովի նախագահին։ Ազգային ժողովում նախատեսված է նաև Հայաստանի խորհրդարանի Արտաքին հարաբերությունների հանձնաժողովի նախագահի և ամերիկյան պատվիրակության ղեկավարի ասուլիսը։Սեպտեմբերին ներկայացուցիչների տան խոսնակ Նենսի Փելոսին Երևանում արձանագրեց՝ «Հայաստանը դիմակայում է Ադրբեջանի անօրինական և մահաբեր հարձակմանը», սակայն հարցին, թե պատրա՞ստ է Միացյալ Նահանգները ռազմական աջակցություն տրամադրել Հայաստանին, հստակ պատասխան չտվեց։«Մեր այցը կարևոր է նաև այն առումով, որ այստեղ ենք՝ լսելու, հասկանալու, թե ինչ կարող ենք անել, ինչ կարող է ակնկալվել մեզանից։ Մեր այսօրվա հանդիպման ժամանակ խոսեցինք տնտեսական, անվտանգային հարցերի մասին, «Հազարամյակի մարտահրավեր» ծրագրին Հայաստանի միանալու հարցն առաջ քաշվեց, ինչպես նաև պաշտպանության հարցերի շուրջ մեր համագործակցությանն անդրադարձանք։ Մենք այստեղ ենք, որպեսզի լսենք, հասկանանք, թե ինչ ակնկալիքներ ու ցանկություններ կան», - ասաց Փելոսին։Արդյո՞ք այսօր ամերիկացի կոնգրեսականներն ավելի հստակ պատասխաններ կտան, քաղաքական մեկնաբան Հակոբ Բադալյանի կարծիքով՝ հայտարարությունների մակարդակով նոր շեշտադրումների պետք չէ սպասել։«Նոր ձևակերպումներ կլինեն, բայց շեշտադրումների առումով, կարծում եմ, հայ-ամերիկյան հարաբերության հեռանկարը դեռևս քննարկումների փուլում է, և կոնգրեսականների նոր այցը, իհարկե, միտված կլինի այդ քննարկումները շարունակելուն և ավելի խորացնելուն», - ասաց Բադալյանը։Քաղաքական մեկնաբանի գնահատմամբ, Միացյալ Նահանգների հետ հարաբերություններում պետք է պատրաստ լինել բազմաշերտ քննարկումների և համբերատար լինել։«Սա պետք է լինի կարևորագույն ուղղություն Հայաստանի քաղաքականության համար, բայց այդ ուղղությունը պետք է հեռու լինի պատրանքային և չափազանցված սպասումներից, որովհետև դրանք սովորաբար ավելի նպաստում են հետագայում հիասթափությունների, կամ ավելի նպաստում են մանիպուլյացիաների, քան բերում են աշխատանքային արդյունավետության», - ասաց Բադալյանը։Վերջին շաբաթներին նաև ամերիկյան վարչակազմն է ակտիվացրել ջանքերը հայ - ադրբեջանական կարգավորման բանակցություններում։Ադրբեջանական հարձակումից հետո՝ սեպտեմբերի 14-ին ամերիկյան միջնորդությամբ հրադադար հաստատվեց, հայրենադարձվեցին 17 գերիները։Ռազմական բախումներից հետո Հայաստանի ու Ադրբեջանի արտգործնախարարների առաջին հանդիպումը Նյու Յորքում ԱՄՆ պետքարտուղարի միջնորդությամբ ու մասնակցությամբ կայացավ։ Ապա սպիտակ տանը տեղի ունեցավ Հայաստանի անվտանգության քարտուղարի և Ադրբեջանի նախագահի օգնականի հանդիպումը։   "
Քաղաքականություն,Ադրբեջանագետը Աստանայում ՀԱՊԿ-ի հասցեին Փաշինյանի քննադատությունները տեղին ու հիմնավոր է համարում," Եթե վարչապետ Նիկոլ Փաշինյանի՝ Աստանայում ՀԱՊԿ-ի հասցեին հնչեցրած քննադատությունների տակ մշակված քաղաքականություն կամ քաղաքական ծրագիր չկա, սա միայն թեժացնելու է վիճակը ռազմավարական դաշնակցի հետ, կարծում է քաղաքական վերլուծաբան Արեգ Քոչինյանը։Քոչինյանը հույս ունի, որ դա ոչ միայն էմոցիաների ու բարկության վրա հիմնված ելույթ էր, այլ որոշակի քաղաքական ծրագրի մեկնակետ։«Դա կարող է լինել ՀԱՊԿ-ից դուրս գալու գործընթացի մեկնարկ, դա կարող է լինել Հայաստանի սահմաններն արտաքին՝ Իրան և Թուրքիա, դրանցից առնվազն Իրանի հետ սահմանում ռուսական սահմանապահ ծառայության ժամեկտի ավարտը և դրա փոխանցումը հայկական սահմանապահ ծառայությանը։ Տարբեր քաղաքական պրոյեկտներ կարող են սրան հետևել, բայց եթե չեն լինում քաղաքական գործընթացներ, լինում է միայն հայտարարությունը, ես կարծում եմ, որ սա ճանապարհ է դեպի ոչ մի տեղ, ինչու որովհետև մենք, ըստ էության, ընտրում ենք հետևյալ քաղաքականությունը՝ մնալ ՀԱՊԿ-ում և փորձել փոխել ՀԱՊԿ-ը, բարոյական, բարոյախրատական դասեր տալ ՀԱՊԿ-ի անդամներին, ասել թե իրենք ինչ վատն են, և ինչքան սխալ են իրենց պահում մեր հանդեպ, ինձ թվում է այնքան էլ էֆեկտիվ ճանապարհ չէ», - ասաց քաղաքական վերլուծաբանը։Ադրբեջանագետ Տաթևիկ Հայրապետյանը Փաշինյանի քննադատությունները տեղին ու հիմնավոր է համարում՝ շեշտելով՝ քննադատության հիմնական պատճառը հենց Հայաստանի նկատմամբ Ադրբեջանի սանձազերծած պատերազմի շրջանում ռազմավարական դաշնակցի և նաև ՀԱՊԿ-ի ստանձնած կրավորական պահվածքն էր, որը, ըստ ադրբեջանագետի, համահունչ չէր ստեղծված իրավիճակին։«Ես նաև կարծում եմ, որ փորձերը Ադրբեջանին տալ դիտորդի կարգավիճակ ՀԱՊԿ-ում կամ ԱՊՀ-ին դիտորդի կարգավիճակ տալ ՀԱՊԿ-ում որով նաև Արբեջանին տալ դիտորդի կարգավիճակ, իրապես պետք է կասեցվեն, որովհետև դրանք մեր շահերին չեն համապատասխանում, և այդ նույն ելույթի շրջանակներում հենց Ալիևի հնչեցրած թեզերը, ևս մեկ անգամ եկան փաստելու, որ Ադրբեջանը բնավ չի գնում խաղաղության ճանապարհով», - ասաց Հայրապետյանը։Աստանայում ԱՊՀ երկրների ղեկավարների գագաթաժողովում Հայաստանի վարչապետ Նիկոլ Փաշինյանը ժամանակավրեպ է համարել ՀԱՊԿ-ում ԱՊՀ-ին դիտորդի կարգավիճակ տալու առաջարկին։ Փաշինյանը նաև ասել է, թե շատ կարևոր է հստակ պատասխան տալ, թե արդո՞ք ԱՊՀ երկրները ճանաչում են միմյանց միջև 1991-ին հաստատված սահմանները որպես ԱՊՀ հիմնարար փաստաթղթեր և նշել, որ այս հարցի դրական պատասխանը շատ կարևոր է ԱՊՀ տարածքում կայունության և անվտանգության համար։Սեպտեմբերի 13-ի ադրբեջանական հարձակումից հետո, երբ ռազմական դաշինքը փաստացի մերժեց ռազմական աջակցություն տրամադրելու Երևանի խնդրանքը, ՀԱՊԿ-ը երկու առաքելություն գործուղեց Հայաստան, ընդ որում՝ վերջինը գլխավորում էր կառույցի գլխավոր քարտուղար Ստանիսլավ Զասը։ Նա պետք է սահմանային լարվածության թուլացման ուղղությամբ առաջարկներ մշակեր, սակայն Երևանից հայտարարում են, որ դրանց մասին որևէ տեղեկություն չունեն։Երբ պարզ դարձավ, որ առաջիկայում Հայաստան պետք է ժամանի Ադրբեջանի հետ սահմանին դիտորդական առաքելություն իրականացնող Եվրամիության քաղաքացիական առաքելությունը, Ռուսաստանի արտգործնախարարը հայտարարեց, թե ՀԱՊԿ -ը պատրաստ է դիտորդական խումբ ուղարկել Հայաստան՝ Ադրբեջանի հետ սահմանին առաքելություն իրականացնելու նպատակով։ Պաշտոնական Երևանը հայտարարեց, որ ԵՄ դիտորդական խմբին զուգահեռ պաշտոնական Երևանը պատրաստ է ընդունել նաև ՀԱՊԿ -ի դիտորդներին։Հարցազրույցն ամբողջությամբ կարող եք դիտել ստորև․  "
Քաղաքականություն,«Խտրական վերաբերմունք». ընդդիմադիր պատգամավորը՝ ԱԺ-ում օրերս բաժանված պարգևավճարների մասին," «Խտրական վերաբերմունք», - Ազգային ժողովի մարդու իրավունքների պաշտպանության հանձնաժողովի նախագահ, ընդդիմադիր «Պատիվ ունեմ» խմբակցությունից Թագուհի Թովմասյանի գնահատականն է ԱԺ-ում օրերս բաժանված պարգևավճարներին։Մոտ 35 միլիոն դրամի չափով պարգևավճարներ են ստացել բացառապես իշխանական «Քաղաքացիական պայմանագրի» 7 տասնյակ պատգամավորները՝ մեկ ամսվա աշխատավարձի չափով, նրանց թվում նաև ԱԺ նախագահը։Ընդդիմադիրները չեն ստացել, տեղեկացրեցին «Հայաստան» ու «Պատիվ ունեմ» խմբակցություններից։«Պարգևատրում են կարգադրությամբ բոլոր պատգամավորներին, բայց պարգևավճարներ ստանում են միայն իշխանական պատգամավորը, սա խտրական վերաբերմունք է: Եթե պարգևատրում է, ուրեմն պիտի բոլորին լինի, եթե պարգևատրումը բոլորին չէ, ուրեմն բոլորին չէ, ուրեմն չպիտի լինի», - ասաց Թովմասյանը:Չեն ստանում, որովհետև աշխատանքի չեն գալիս, ԱԺ լրատվականի բացատրությունն է։ Խորհրդարանի նախագահ Ալեն Սիմոնյանն, ընդհանրապես, կարծում է՝ նիստերին չմասնակցող ընդդիմադիրները աշխատավարձ էլ չպետք է ստանան։Մայիսից քաղաքական բոյկոտ անող, ԱԺ աշխատանքներին չմասնակցող ընդդիմադիրների խոսքով՝ այս ընթացքում իրենց աշխատավարձը ևս կրճատվել է։«Պատգամավորները, որոնք չեն մասնակցում, չպետք է ստանան ընդհանրապես աշխատավարձ, չնայած դրան մեր ընդդիմադիր գործընկերները և իրենց աշխատակիցները ստանում են», - ասաց Սիմոնյանը:Պատգամավորների աշխատավարձը՝ 470 հազար դրամի սահմաններում է, հանձնաժողովների նախագահներինը՝ մոտ 550 հազար, դրան գումարած ամսական 250 հազարական ամենամսյա պատգամավորական ծախսերի գումարը։ Վերջին պարգևավճարի առիթը՝ անկախության 31-ամյակն էր, բայց հարյուրավոր զոհերի պատճառ դարձած սահմանային բախումների օրերին այն չտրվեց։ Խրախուսման կարգադրությունը պաշտոնապես հոկտեմբերի 11-ին հրապարակվեց։«Եթե սեպտեմբերի 21-ի անկախության առիթով էր, ապա պետք էր գոնե ազնիվ լինել և բարոյական առումով ասել, որ «այդ օրերին մենք չտվեցինք պարգևավճար մերոնց, քանի որ երկրում պատերազմական իրավիճակ էր», այսինքն, սպասեցին հոկտեմբերի 10-11 չեմ հիշում, այդ առիթով արդեն այդ օրով տվեցին պարգևավճարը: Սա անընդունելի է, որովհետև եթե հիշենք ինչ են արել իշխանական պատգամավորը անցած մեկ ամսվա ընթացքում՝ մոտավորապես մեկ տասնյակ օրենք են ընդունել և ԲԴԽ նախագահ ու ԿԸՀ նախագահ են ընտրել, այսինքն ինչո՞վ են արժանացել», - նշեց ընդդիմադիր պատգամավորը:Հարցին՝ պատերազմական իրավիճակում գտնվող երկրում այդ միլիոնները ծախսելու ավելի արդյունավետ տարբերակներ չգտնվեցի՞ն, ԱԺ նախագահը պատասխանեց. «Ավելի արդյունավետ տարբերակները մենք մշտապես օգտագործում ենք. Արցախում տուն ենք կառուցում, բժշկական օգնություն են տրամադրում»:Խորհրդարանի կայքում միայն պատգամավորների պարգևատրելու մասին կարգադրությունն է հրապարակվել։ Աշխատակազմի մասին՝ ոչ մի խոսք։ Բայց Թագուհի Թովմասյանը պնդում էր՝ նաև աշխատակազմն է պարգևատրումներ ստացել՝ բացառությամբ ընդդիմադիր պատգամավորների օգնականների, խմբակցությունների փորձագետների ու գործավարների։Երբ իշխանությունը նախաձեռնեց խորհրդարանի փոխնախագահի ու հանձնաժողովի նախագահի պաշտոնանկությունները, Թագուհի Թովմասյանը միակն է ընդդիմադիրներից, որ հանձնաժողով է ղեկավարում։ Նա ԱԺ ղեկավարությունից պահանջում է իր օգնականին ևս պարգևատրել։«Ընդդիմությունը գտնվում է քաղաքական բոյկոտի մեջ և պատգամավորները չեն գնում դահլիճ, բայց ամբողջ աշխատակազմն աշխատում է, օրինակ, իմ օգնականն 9-6-ը աշխատանքի է լինում, կամ իմ վարորդ ինձ անընդհատ մարզեր է ուղեկցում, մենք գնում ենք ամենահեռավոր շրջաններ: Ես այդ մարդուն հիմա ո՞նց բացատրեմ՝ ինչու դու արժանի չես պարգևի: Քաղաքական հայացքներով են մարդկանց պարգևավճարներ տալիս: Շատ կուզենայի, որ ընդդիմությունը իսկապես դիմեր Սահմանադրական դատարան, որպեսզի այս խայտառակ խտրական վերաբերմունքին մեկընդմիշտ վերջ տանք: Ամբողջ հասարակությունը սև ու սպիտակի բաժանեցին վերջացրեցին, հիմա էլ Ազգային ժողովի աշխատակազմին են սև ու սպիտակի բաժանում», - ընդգծեց Թովմասյանը:«Ինչ վերաբերում է օգնականներին, նրանց մեծ մասը նույնպես բացակայում են և չեն կարող ստանալ, ինչ վերաբերում է նրանց, ովքեր գալիս են, այդ պարագայում մենք ունենք արդեն դեպք, որ դիմել է ընդդիմադիր պատգամավորը, որ իր օգնականներն ու աշխատակիցը գալիս են, այդ պարագայում ես անհատապես կդիտարկեմ», - ասաց Սիմոնյանը:ԱԺ-ից «Ազատության» հարցմանն ի պատասխան հաստատեցին՝ պարգևատրվել է նաև աշխատակազմը, նրանց թվում՝ բոլոր հանձնաժողովների փորձագետները։ Պնդում էին՝ ընդդիմադիր խմբակցությունների փորձագետներն ու պատգամավորների օգնականները չեն ստացել պարգևավճարներ նույն պատճառաբանությամբ՝ աշխատանքի չեն ներկայացել։ Եթե իշխանական 70 պատգամավորի պարգևատրումը մոտ 35 միլիոն էր, ապա աշխատակազմի մի քանի հարյուր անդամներինը՝ ընդամենը 2 անգամ ավելի՝ մոտ 78.5 միլիոն դրամ։  "
Քաղաքականություն,"Միրզոյանը, Լավրովն ու Բայրամովը քննարկել են եռակողմ հայտարարությունների կատարման ընթացքը"," Այսօր Աստանայում Հայաստանի, Ռուսաստանի և Ադրբեջանի արտգործնախարարները քննարկել են 2020թ. նոյեմբերի 9-ի, 2021թ. հունվարի 11-ի և նոյեմբերի 26-ի եռակողմ հայտարարություններով ձեռքբերված պայմանավորվածությունների կատարման ընթացքը։Ըստ Հայաստանի արտաքին քաղաքական գերատեսչության՝ Արարատ Միրզոյանը, Սերգեյ Լավրովն ու Ջեյհուն Բայրամովը անդրադարձել են սահմանազատման և սահմանային անվտանգության հարցերով հանձնաժողովների շրջանակներում, տարածաշրջանում տնտեսական կապերի և տրանսպորտային ենթակառուցվածքների ապաշրջափակման ուղղությամբ տարվող աշխատանքներին։Հանդիպմանը մտքեր են փոխանակվել Հայաստան-Ադրբեջան խաղաղության պայմանագրի մշակման, Լեռնային Ղարաբաղի հիմնահարցի կարգավորման շուրջ:Արարատ Միրզոյանն ընդգծել է ՀՀ ինքնիշխան տարածքից ադրբեջանական զորքերի դուրսբերման, բոլոր հայ ռազմագերիների անհապաղ ազատ արձակման և հրադադարի ռեժիմի անվերապահ պահպանման անհրաժեշտությունը։Կարևորվել է սահմանային իրավիճակի մշտադիտարկման ու վերահսկման միջազգային մեխանիզմների ներդրումը՝ նոր ագրեսիաները կանխարգելելու նպատակով։Ամփոփելով Աստանայում այսօրվա եռակողմ հանդիպման արդյունքները Ադրբեջանի արտգործնախարարությունն իր հերթին հայտարարել է, թե Պրահայի քառակողմ հանդիպման արդյունքները Բաքուն որպես առաջընթաց է ընկալում խաղաղության պայմանագրի ստորագրման ուղղությամբ։Ջեյհուն Բայրամովը հիշեցրել է, որ Ժնևում հոկտեմբերի 2-ին «Ադրբեջանը Հայաստանին է ներկայացրել խաղաղության պայմանագրի հիմնական տարրերը» և սպասում է Հայաստանի պատասխանին:Ռուսաստանի և Հայաստանի արտգործնախարարների մասնակցությամբ եռակողմ հանդիպմանն Ադրբեջանի դիվանագիտության ղեկավարը Հայաստանին կոչ է արել գործնական աշխատանքներ սկսել նաև հաղորդակցությունների բացման ուղղությամբ։Ադրբեջանի դիվանագիտական գերատեսչությունը նաև տեղեկացնում է, որ Լավրով-Միրզոյան-Բայրամով հանդիպմանը մտքեր են փոխանակվել նաև «կարգավորման գործընթացին նպաստող այլ հումանիտար հարցերի շուրջ»։Այսօր հանդիպման մեկնարկին Սերգեյ Լավրովն ասել էր, թե հանդիպման ընթացքում հույս ունի քննարկել երեք երկրների ղեկավարների 2020 և 2021 թվականների պայմանավորվածությունների կատարման հարցը՝ հասկանալու համար, թե «ինչպես շարժվել առաջ»:«Ելնելով այն հանգամանքից, որ ժամանակն արագ է ընթանում, իրադարձությունները բավականին արագ են զարգանում, կարծում եմ, որ այսօր շատ հարմար առիթ է խոսելու այս թեմայի շուրջ և տեսնելու, թե ինչ կարող ենք զեկուցել մեր առաջնորդներին՝ կապված իրենց ստորագրած համաձայնագրերի կատարման հետ»,- ասել էր Լավրովը՝ բացելով Ռուսաստանի, Ադրբեջանի և Հայաստանի արտգործնախարարների եռակողմ հանդիպումը։Ավելի ուշ ռուսական մամուլը գրեց, որ Ռուսաստանի նախագահ Վլադիմիր Պուտինը Հայաստանի վարչապետ Նիկոլ Փաշինյանին և Ադրբեջանի նախագահ Իլհամ Ալիևին հրավիրել է հանդիպում անցկացնել Ռուսաստանում։Պուտինը նշել է, որ դա կարող է լինել ցանկացած քաղաք՝ Սոչի, Մոսկվա, Սանկտ Պետերբուրգ՝ «ցանկացած տեղ, ցանկացած ժամանակ»։  "
Քաղաքականություն,"«Եթե տվել էին, թող հայր Ալիևն էլ գար վերցներ իր Ղարաբաղը ու գնար». Արա Սահակյան"," Հայաստանի Գերագույն խորհուրդը 1992 թվականին փետրվարի 18-ին վավերացնելով ԱՊՀ ստեղծման համաձայնագրին կից արձանագրությունը՝ վերապահում է արել Արցախի ինքնորոշման մասով, «Ազատության» հետ զրույցում նշեց 1992-98 թվականներին խորհրդարանի փոխխոսնակը։Արա Սահակյանը պարզաբանեց, որ Խորհրդային Միության փլուզումից հետո 1991 թվականին դեկտեմբերի 21-ին Ալմա Աթայում 11 երկրները, ներառյալ Հայաստանն ու Ադրբեջանը, երկու փաստաթուղթ են ստորագրել՝ ԱՊՀ նպատակների և սկզբունքների մասին հռչակագիրը, որը խորհրդարաննների կողմից վավերացման ենթակա փաստաթուղթ չի եղել և ԱՊՀ ստեղծման համաձայնագրին կից արձանագրությունը, որը Հայաստանի Գերագույն խորհուրդը մի շարք վերապահումներով է վավերացրել՝ ներառյալ Արցախի մասով. - «Վերապահումը վերաբերել է արձանագրությանը։ Որովհետև այդ օրը նաև երկրների ղեկավարները ևս մեկ անգամ վերահաստատել են, որ Խորհրդային Միությունը չկա և ստեղծում են ԱՊՀ-ն։ Ահա այդ փաստաթղթին Գերագույն խորհուրդը բազմաթիվ առարկություններ է արել, որը վերաբերում է կոնկրետ այս կոնտեքստում, երբ որ խոսում ենք Ղարաբաղի ինքնորոշման իրավունքի մասին, որ մինչև այս ամենը Ղարաբաղը պատշաճ կերպով ձեռք է բերել իր անկախությունը, և նրա ազատ ինքնորոշման այդ իրավունքը պետք է հարգվի»։Անցած շաբաթ Պրահայում կայացած քառակողմ հանդիպման արդյունքում Հայաստանն ու Ադրբեջանը հայտարարեցին, թե ճանաչում են միմյանց տարածքային ամբողջականությունն ու ինքնիշխանությունը՝ հղում անելով ՄԱԿ-ի կանոնադրությանն ու Խորհրդային Միության փլուզումից հետո 1991թ. Ալմա Աթայի հռչակագրին։Ադրբեջանի հետ խաղաղության պայմանագրի կնքմանն ընդառաջ, հակադարձելով հնչող քննադատությանը, թե՝ ճանաչելով Ադրբեջանի տարածքային ամբողջականությունը, Հայաստանը կճանաչի նաև Արցախը Ադրբեջանում կազմում, Հայաստանի գործող իշխանությունը մատնանշում է հենց 91 թվականի ԱՊՀ հռչակագիրը՝ նշելով, թե այդ փաստաթղթով արդեն իսկ Հայաստան ու Ադրբեջանը ճանաչել են միմյանց տարածքային ամբողջականությունը։Մինչդեռ Գերագույն խորհրդի պատգամավոր Արա Սահակյանը, հիշեցնելով Արցախի ինքնորոշման մասին արված վերապահման մասին, նաև ծիծաղելի է համարում, որ այսօր Հայաստանի և Ադրբեջանի հարաբերությունների կարգավորման համար հիմք է ընդունվում ԽՍՀՄ փլուզումից հետո, այսինքն լրիվ այլ իրականության մեջ, բոլորովին այլ մարտահրավերների պայմաններում, դեռևս 31 տարի առաջ ընդունված Ալմա Աթայի հռչակագիրը։ Մի փաստաթուղթ, որն ըստ Սահակյանի, անդամ երկրները չեն էլ վավերացրել. - «Այսինքն՝ այդ փաստաթուղթը այն մասին է, որ բոլորը՝ Խորհրդային Միության մաս կազմող այդ երկրները, բացի Վրաստանից ու մերձբալթյան երեք հանրապետություններից, ճանաչում են միմյանց սուվերենությունը, անկախությունը։ Այսօր, 31 տարի անց վկայակոչել այդ փաստաթուղթը այն իրավիճակում ընդունված մի այլ նպատակով, դա նշանակում է ականջներից քաշել և բերել։ Ուրիշ բան չկա այստեղ»։Արա Սահակյանի համոզմամբ, Պրահայի քառակողմ հանդիպումից հետո արված հայտարարության մեջ ճանաչելով Ադրբեջանի տարածքային ամբողջականությունը՝ հղում անելով ԱՊՀ հռչակագրին, Նիկոլ Փաշինյանն ընդամենը փորձում է խորամանկել. կրկին մեղքը բարդել նախկինների վրա, ասել, թե իբրև դեռ 31 տարի առաջ են Ղարաբաղը տվել. - «Թե ինչու այսօր հայ-ադրբեջանական իբր թե մերձեցման համար այդ փաստաթղթի վկայակոչում է հարկավոր, պարզ է. փորձի նորից գցել նախկիններ վրա՝ ես կապ չունեմ, 31 տարի առաջ տվել են և այլն։ Եթե տվել էին, թող հայր Ալիևն էլ գար վերցներ իր Ղարաբաղը ու գնար։ Բա ինչո՞ւ պատերազմ եղավ, դու որ եկար իշխանության ի՞նչ էիր բանակցում, ի՞նչ էիր գրում քո նախընտրական ծրագրերում սուտ-սուտ՝ Ղարաբաղի ինքնորոշման իրավունքը... Տված էր, չէ՞, Ղարաբաղը, հանգիստ տայիր։ Ինչո՞ւ պատերազմ եղավ, ինչո՞ւ հինգ հազար զոհ ունեցանք, ավերածություններ»։Գերագույն խորհրդի մեկ այլ պատգամավոր՝ Ազատ Արշակյանը վստահ է, որ Հայաստանի ոչ մի իշխանություն չի կարող հրաժարվել Արցախից, անգամ Խորհրդային Հայաստանը մինչև վերջ չհրաժարվեց։ Հետևաբար, Ադրբեջանի հետ կնքվելիք խաղաղության պայմանագրում պետք է որևէ կերպ հիշատակվի ժողովուրդների ինքնորոշման իրավունքի մասին։ Արցախից հրաժարվել, ըստ Ազատ Արշակյանի, նշանակում է հրաժարվել իշխանությունից. - «Արցախից հեռանալ, Արցախը ուրանալ, դա ուրեմն հայկական իշխանություն չի, Հայաստանի իշխանությունը չի։ Նույնիսկ Սովետական Հայաստանի իշխանությունը ձեռքերը չէր լվացել։ Մենք չենք կարող ուրանալ Արցախը... Այս իշխանությունն էլ չի կարող գնալ այդ քայլին։ Դա նշանակում է, որ հրաժարական է տալիս։ Այդ փաստաթուղթը նշանակում է, որ հրաժարվում են Հայաստանի Հանրապետության իշխանությունից»։Եթե մի քանի ամիս առաջ պաշտոնական Երևանը հայտարարում էր, թե խաղաղության պայմանագրի ադրբեջանական առաջարկները Ղարաբաղի հայերի իրավունքների ու անվտանգության կետով է լրացրել, ինչը Բաքուն մերժեց, ապա հիմա իշխանությունը նպատակահարմար է համարում կնքվելիք պայմանագրում Արցախին չանդրադառնալ։ Փոխարենը, ըստ պաշտոնական Երևանի, Ստեփանակերտն ու Բաքուն պետք է ուղիղ բանակցություններ վարեն։ "
Քաղաքականություն,Ալավերդու ավագանին առանց ՔՊ-ի համայնքի ղեկավար ընտրեց «Ապրելու երկրի» թեկնածուին," Ալավերդու նորընտիր ավագանին առանց «Քաղաքացիական պայմանագրի» անդամների այսօր համայնքի ղեկավար ընտրեց «Ապրելու երկիր» կուսակցության թեկնածու Արկադի Թամազյանին։ Իշխող կուսակցության 13 անդամները բոյկոտել էին նիստը:«Ապրելու երկրի» առաջնորդ Մանե Թանդիլյանն օրերս հայտարարել էր, որ Ալավերդիում հայայնքի ղեկավարի ընտրությունից առաջ իրենց թիմակիցներին ահաբեկում են, սպառնում՝ նպատակ ունենալով տապալել ավագանու նիստը: «Քաղաքացիական պայմանագրի» բոյկոտի պայմաններում եթե մյուս երկու խմբակցություններից անգամ մեկը բացակայեր, նիստը չէր կայանա: Բայց թե՛ «Ապրելու երկրի» և թե՛ ՀԱԿ-ի բոլոր անդամներն այսօր ներկա էին ու քվեարկեցին առաջադրված միակ թեկնածուի օգտին:Նորընտիր համայնքապետ Արկադի Թամազյանը, սակայն, այդպես էլ չմանրամասնեց, թե ինչպիսի ճնշումներ էին եղել իրենց կուսակիցների նկատմամբ, և թե ինչ մտավախություններով էր կուսակցության ղեկավարը նման հրապարակումներ անում:«Օրինակ՝ եղել են համայնքներ, որտեղ ընտրություններում եղել են պռավալներ, բայց մեզ մոտ ամեն ինչ անցավ քաղաքակիրթ եղանակով, նորմալ պրոցեսով: Ես իմ թիմի անդամների վրա երբեք չեմ կասկածել, բայց մտավախություն միշտ լինում է, քաղաքական պրոցես է», - ասաց նա:Ավելի վաղ «Ապրելու երկիր» և Հայ ազգային կոնգրես կուսակցությունները հայտարարել էին 28 բնակավայր ընդգրկող խոշորացված Ալավերդիում համագործակցության մասին: Մեկ շաբաթ առաջ ստորագրված հուշագրով ՀԱԿ-ն այստեղ համայնքապետի երկու տեղակալի և 5 վարչական ղեկավարի պաշտոն կստանա:ՀԱԿ փոխնախագահ Լևոն Զուրաբյանն այսօր ասաց՝ տարօրինակ է՝ ինչու իշխող ուժը, որ միշտ հայտարարում է ժողովրդավարական արժեքների մասին և քննադատում ընդդիմությանը ԱԺ նիստերը բոյկոտելու համար, այսօր ճիշտ նույն ճանապարհն է ընտրել Ալավերդիում:«Ինձ համար սա նշանակում է, որ սա է իրենց իրական վերաբերմունքը ժողովրդավարության սկզբունքներին: Իրենց այսօրվա չներկայանալը նիստին ուղիղ գնահատականն է նրա, թե ինչքան կարևոր էր իրենց համար այս համայնքապետարանը, այսինքն՝ եթե իրենք մի քիչ ավելի հանգիստ վերաբերվեին այդ հարցին, ես չեմ կարծում, որ կընկնեին հոգեկան այնպիսի տվայտանքների մեջ, որ չկարողանան անգամ ներկա լինել, թեկուզ և փոքրիկ, բայց ժողովրդավարության մի տոնակատարության», - ասաց նա:Այսօրվա ավագանու նիստին ներկա էր նաև Լոռու մարզպետի տեղակալ, «Քաղաքացիական պայմանագրի» անդամ Հովհաննես Ավետիսյանը: Լրագրողներին ասաց՝ տեղյակ չէր, որ իր թիմակիցները բոյկոտելու են նիստը: Հույս հայտնեց, թե հաջորդ նիստերին, երբ կքննարկվեն համայնքին վերաբերող հարցեր, կներկայանան:«Քանի որ նիստը կայացավ, թեկուզ նաև «Քաղաքացիական պայմանագրի» սա անդրանիկ նիստն էր, այստեղ որևէ հարց կախված չէր ներկա լինել-չլինելուց, և այստեղ բնակչի հարցը չէր քննարկվում, այսինքն՝ քաղաքում վերակառուցման, քաղաքում աշխատանքներ իրականացնելու հարց չէր քննարկվում: Ես հույս ունեմ, որ առաջիկա նիստերին «Քաղաքացիական պայմանագիր» խմբակցությունը պարտադիր ներկա կլինի», - նշեց նա:Ավելի ուշ ՔՊ խմբակցության անդամ Հարություն Ձավարյանն «Ազատությանն» ասաց՝ այսօր համայնքի ղեկավարի ընտրության օրակարգով նիստը բոյկոտելն իրենց քաղաքական որոշումն էր: Տարօրինակ է համարում «Ապրելու երկրին» միանալու ՀԱԿ-ի որոշումը, իսկ առաջիկա նիստերին ինքն անձամբ ներկա կլինի, մյուս 12 անդամների մասնակցության մասին ոչինչ չասաց:  "
Քաղաքականություն,"Ի սկզբանե պարզ էր, որ Թուրքիան ունի նախապայմաններ, հիմա դրանց մասին բաց տեքստով է խոսում․ փորձագետ"," Թե՛ պաշտոնական Երևանը, թե՛ Անկարան ներկայացուցիչների՝ Ռուբեն Ռուբինյանի և Սերդար Քըլըչի հանդիպումներից հետո թեև համանման հայտարարություն են տարածում և շեշտում առանց նախապայմանների հարաբերությունները կարգավորելու մասին, սակայն ի սկզբանե պարզ էր, որ Թուրքիան ունի նախապայմաններ, «Ազատության» հետ զրույցում ասաց ռազմաքաղաքական հարցերով փորձագետ Արմինե Մարգարյանը՝ շեշտելով՝ Թուրքիան հիմա դրա մասին ավելի բաց տեքստով է խոսում։Պրահայում հոկտեմբերի 7-ին Հայաստանի վարչապետ Նիկոլ Փաշինյանի հետ հանդիպումից հետո, «Ազատության» հարցին ի պատասխան, Թուրքիայի նախագահ Ռեջեփ Էրդողանն էր հայտարարել, թե Թուրքիան Հայաստանի հետ սահմանները կբացի, հենց Հայաստանի ու Ադրբեջանի միջև խաղաղության պայմանագիր ստորագրվի։Ադրբեջանի պատկերացրած խաղաղության պայմանագիրն, ըստ փորձագետի, ոչ թե խաղաղության պայմանագիր է, այլ իր ուզած օրենքներով և կարգուկանոնով տարածաշրջան գծելու քաղաքականություն է։Հարցին, թե անգամ փոքրիկ ձեռքբերումները թղթի վրա կմնա՞ն՝ երրորդ անձանց համար բացել սահմանը, օդային փոխադրում սկսել, Արմինե Մարգարյանը պատասխանեց՝ դրանք կարող են որոշ պահի օգտագործվել, օրինակ, Թուրքիայում նախագահական ընտրւություներից առաջ, երբ պետք լինի շատ ավելի գործուն քայլեր ցույց տալ հարևանների հետ հարաբերությունների կարգավորման առումով։«Կարծում եմ այստեղ Թուրքիան կօգտագործի դա, բայց նորից՝ ինչպիսի՞ ռեժիմ է լինելու, տեղային բացում է լինելո՞ւ սահմանի, թե՞ ոչ, դա էլ է շատ կարևոր, որովհետև երրորդ երկրի քաղաքացիների համար սահման է բացում, մի՞շտ է բաց լինելու, թե՞ տեղային է բացվելու։ Յուրաքանչյուր դեպքում, երբ քաղաքացին ուզում է կտրել այդ սահմանը, ամեն անգամ էդ պահին է բացվելո՞ւ, ո՞ւմ է դիմելու, առաջինն ո՞վ է տալու, այսինքն՝ ռեժիմները։ Սրանք էլ շատ դժվար հարցեր են, որոնք, կարծում եմ, որ կողմերը դեռ շատ հեռու են սրանց վերաբերյալ ընդհանուր դիրքրոշում ունենալուց», - ասաց փորձագետը։Հուլիսի 1-ին Վիեննայում Հայաստանի և Թուրքիայի բանագնացներ Ռուբեն Ռուբինյանը և Սերդար Քըլըչը հանդիպեցին չորրորդ անգամ։ Հանդիպումից հետո հայտարարվեց՝ Հայաստանը և Թուրքիան պայմանավորվել են բացել ցամաքային սահմանը երրորդ երկրների քաղաքացիների համար ամենասեղմ ժամկետներում։ Ռուբեն Ռուբինյանը և Սերդար Քըլըչը որոշեցին մեկնարկել նաև Հայաստան-Թուրքիա ուղիղ օդային բեռնափոխադրումները:Հայաստանի և Թուրքիայի միջև ցամաքային սահմանը փակ է 1993 թվականից: Դեռ մարտին Թուրքիայի արտգործնախարարը խոսել էր հայ-թուրքական սահմանի բացումից և նշել, որ քննարկվում են տեխնիկական բնույթի հարցեր: Հայ-թուրքական կարգավորման գործընթացը առարկայական փուլ մտավ անցած տարեվերջին, երբ կողմերը բանակցություններ սկսելու համար հատուկ ներկայացուցիչներ նշանակեցին:Ավելի քան կես տարի ընթացող բանակցությունների միակ առարկայական արդյունքը մինչ այժմ երկու երկրների միջև ուղիղ ավիահաղորդակցության վերականգնումն էր, որը դադարել էր 2019-ի վերջին:  "
Քաղաքականություն,«Ստացանք միանշանակ դատապարտում ադրբեջանական հարձակումներին»․Ռուբինյանը գոհ է ԵԽԽՎ-ում քննարկումներից," Ստրասբուրգում գտնվող ընդդիմադիր պատգամավոր Հայկ Մամիջանյանը Եվրոպայի խորհրդի խորհրդարանական վեհաժողովի (ԵԽԽՎ) աշնանային նստաշրջանի ընթացքում որոշ ազգային պատվիրակությունների ներկայացուցիչների ելույթներում նկատել է կեղծ հավասարության նշան դնելու նախկին միտումը։ Կարծում է՝ սա ադրբեջանական լոբբինգի հետևանքն է։«Չնայած որ եվրոպական հանրությունը քաղաքական արդեն սկսել է ավելի հաստատակամ հայտարարել, որ այս ամսվա սեպտեմբերին տեղի ունեցածը Հայաստանի Հանրապետության սուվերեն տարածքի նկատմամբ հանդիսանում էր ագրեսիա Ադրբեջանի կողմից, բայց այնուամենայնիվ ազգային պատվիրակությունների այս կամ այն ներկայացուցիչների ելույթում դեռևս շարունակում է նկատվել կեղծ, սին բալանսավորում ապահովելու միտումը երկու կողմերի միջև», - ասաց Մամիջանյանը։Պատվիրակության ղեկավար, իշխանական Ռուբեն Ռուբինյանը մինչդեռ գոհ է երկու օր շարունակվող քննարկումներից, ասում է՝ ստացանք միանշանակ դատապարտումներ և Ադրբեջանի զորքը Հայաստանից դուրս բերելու հստակ կոչեր։«Քննարկումը շատ լավ անցավ մեզ համար, ստացանք առանց այլևայլությունների միանշանակ դատապարտում ադրբեջանական հարձակումներին», - ասաց Ռուբինյանը։Հայկական պատվիրակության ղեկավարը «Ադրբեջանի և Հայաստանի միջև տեղի ունեցող ռազմական գործողությունների, ներառյալ բնակավայրերի և քաղաքացիական ենթակառուցվածքների վրա հարձակումների» հարցի քննարկման ժամանակ՝ նիստերի առաջին օրը հայտարարել էր, որ անհնար է Ադրբեջանի հետ խոսել խաղաղության մասին, մինչ նա կրակում է քեզ վրա։«Հասկանում եմ, որ մեր ընկերներից շատերը չեն ցանկացել այս կամ այն կողմը բռնել, երբ խոսքը վերաբերում է Լեռնային Ղարաբաղի հակամարտությանը: Բարդ է։ Հասկանում եմ։ Բայց սա այն դեպքն է, երբ ավտորիտար իշխանությունը հարձակվում է իր դեմոկրատ հարևանի վրա և օկուպացնում է նրա տարածքը, դա պետք է դատապարտվի։ Ադրբեջանական զորքերը պետք է անհապաղ հեռանան հայկական տարածքից, իսկ հայ ռազմագերիները պետք է ազատ արձակվեն», - հղում անելով Ռուբինյանի ելույթի այս հատվածին՝ ընդդիադիր Մամիջանյանը անընդունելի է համարում պաշտոնական Երևանի որդեգրած քաղաքականությունը՝ առանձնացնել Արցախի հարցը հայ-ադրբեջանական հարաբերությունների կարգավորումից։ Նման շեշտադրում Մամիջանյանը նկատել է նաև ԵԽԽՎ-ում։«Այն, ինչ-որ իրենց ելույթներում նկատելի է և կարմիր գծով անցնում է, իրենց ընդհանրական քաղաքականության դրսևորումն է, դա միջազգային հարաբերությունների պաշտոնական լեզվից թարգմանաբար նշանակում է, որ պաշտոնական Երևանը ձեռքերը լվանում է Արցախից», - ասաց ընդդիմադիր պատգամավորը։Ռուբինյանի համար քննադատության տրամաբանությունը հասկանալի և ընդունելի չէ։ԵԽԽՎ-ում բավականին շատ ելույթեր են հնչել, որտեղ թիրախային քննադատել են Ադրբեջանին և պահաջել զորքը դուրս բերել Հայաստանի ինքնիշխան տարածքից։ Դեռ, սակայն, պարզ չէ, այդ քննադատությունները բանաձև կդառնան, թե ոչ։«Այս ֆորմատը քննարկման, որը կոչվում է ընթացիկ հարցերի քննարկում, չի ենթադրում ավտոմատ բանաձևի ընդունում, բայց մենք աշխատում ենք այն ուղղությամբ, որ այլ մեխանիզմներով հասնենք արդեն փաստաթղթի ընդունման, որն այս նստաշրջանի բան չէ», - ասաց Ռուբինյանը։  "
Քաղաքականություն,ՏԻՄ ընտրություններից հետո Շիրակի մարզի Անի համայնքում որևէ ուժ միայնակ իշխանություն ձևավորելու համար անհրաժեշտ քվեներ չի ստացել," Անի խոշորացված համայնքում տեղական ընտրություններին մասնակցած երեք քաղաքական ուժերից ոչ մեկը միայնակ իշխանություն ձևավորելու համար անհրաժեշտ ձայները չի հավաքել։Սակայն ո'չ ամենաշատ քվեն ստացած գործող համայնքապետի «Ազգ-համայնք» դաշինքը, ո'չ երկրորդ տեղը զբաղեցրած «Քաղաքացիական պայմանագիրը», ո'չ «Հայկական երազանք» դաշինքը չեն բացահայտում, թե արդյոք կոալցիա կազմելու շուրջ բանակցություններ անցկացնում են։Իր երեք մանդատով իշխանություն ձևավորելու հնարավորություն կարող է տալ «Հայկական երազանք» դաշինքը։ Դաշինքի առաջին համարը՝ գործող ավագանու ընդդիմադիր անդամ Ագուն Սաղաթելյանը մեր հեռախոսազանգերին չի պատասխանում։ Իր ֆեյսբուքյան էջում նա չի բացառել մյուս ուժերից մեկին միանալու հնարավորությունը. - «Պաշտոնապես ամրագրենք, որ մեզ որևէ թիմի միանալու նախաձեռնությամբ հանդես գալով չեք տեսնելու։ Եթե որևէ թիմ մեզ միանալու նախաձեռնությամբ հանդես կգա, կքննարկենք մեր թիմակիցների ու ընտրողների հետ՝ ելնելով միայն և միայն Անի համայնքի ու բնակիչների շահերից»:Մեկնաբանություններից խուսափում է նաև «Քաղաքացիական պայմանագրի» թեկնածու Արման Սարիբեկյանը։ նրան Մարալիկում հանդիպեցինք, սակայն միայն ասաց, թե այս պահին ասելիք չունի։ Ամենաշատ ձայները ստացած գործող համայնքապետ Արտակ Գևորգյանն էլ «Ազատության» այցելության պահին աշխատավայրում չէր, նա ևս հեռախոսազանգերին չի պատասխանում։Ի դեպ, թեև անցած չորս տարիներին Գևորգյանի հրաժարականի պահանջով Մարալիկում անցած տարիներին պարբերաբար բողոքի ակցիաներ են եղել, սակայն նա իշխող կուսակցության թեկնածուից մոտ 700 ձայն ավելի է ստացել։ Գործող համայնքապետը համայնքային բյուջեն յուրացնելու երկու քրգործով էր անցնում, դրանցից մեկը կարճվել է, մյուսն էլ հասել է վերաքննիչ ատյան։Առաջիկա հինգ տարիներին ո՞վ կղեկավարի 19 բնակավայր ընդգրկող Անին։ Այս հարցը այնքան էլ չէր հետաքրքում ամենամեծ համայնքի՝ Մարալիկի բնակիչներին։ Շատերը նույնիսկ չէին մասնակցել քվեարկությանը։Այդուհանդերձ, ոմանք կարծում են, որ քաղաքական ուժերը համաձայնության կգան. - «Պըտի էնպես էղնի, որ մեկըմ էղնի, խելոք նստին, մարդ էղնին, էս բանը ղեկավարեն։ Ամոթ էլ է, ամո'թ»։Անի համայնքի նորընտիր ավագանու առաջին նիստը կկայանա ուղիղ մեկ ամսից, առաջին նիստում էլ հենց համայնքի ղեկավար պետք է ընտրվի։Շիրակի մարզպետարանի ՏԻՄ վարչության պետ Արամ Անտոնյանն ասում է՝ ըստ օրենքի, նիստը պետք է շարունակվի այնքան, մինչև նոր ղեկավար ընտրվի. - «Համայնքի ղեկավար ընտրվելու հետ կապված առաջին նիստը անընդհատ է, անընդմեջ է, բացառությամբ հանգստի և ընդմիջման ժամերը։ Այսինքն՝ էնքան նիստը պիտի շարունակվի, մինչև համայնքի ղեկավար ընտրվի։ Դրա համար մի քանի փուլեր նախատեսվել են օրենքով։ Առաջինը, եթե որևէ մեկը չի հավաքում անհրաժեշտ թվով ձայներ ընտրված լինելու համար, երկրորդ փուլում քվեարկվում են առավել ձայներ հավաքած թեկնածուները։ Հիսուն պլուս մեկ՝ բացարձակ մեծամասնություն եթե չի հավաքում ձայներ, երրորդ փուլում կա'մ առավելագույն ձայներն է, կա'մ առավելությունը տրվում է տարիքով ավագ թեկնածուին։ Եթե կոալիցիա չի ձևավորվում, որևէ խմբակցության առաջադրած թեկնածուին մյուս խմբակցությունից քվեարկեն և էդ ձևով ընտրվի։ Այսինքն՝ պարտադիր չի, որ կոալիցիա պետք է ձևավորվի»։Չի բացառվում, որ ավագանու առաջին նիստը չկայանա: ՏԻՄ օրենքը նաև այս հարցն է կարգավորում. - «Եթե առաջին նիստը չի կայանում, եթե քսանօրյա ժամկետում էդ առաջին նիստը փորձում են հրավիրել և չի կայանում, դրանից հետո արդեն հետևում է, որ վարչապետի կողմից նշանակվում է համայնքի ղեկավարի պաշտոնակատար, և արդեն դրանից հետո նշանակվում են ավագանու նոր ընտրություններ»։Նախորդ տեղական ընտրություններում մի քանի համայնքներում, որտեղ իշխող «Քաղպայմանագիրը» պարտվել էր, հենց այս մեխանիզմն էլ գործեց։   "
Քաղաքականություն,"Փաշինյանը բոլոր պաշտոնական ատյաններում կրկնում է ադրբեջանական թեզերը, թե ինչու Արցախը անկախ չի կարող լինել. Գեղամ Մանուկյան"," Ընդդիմության համոզմամբ՝ Հայաստանը որպես Արցախի անվտանգության երաշխավոր, նաև 2020-ի պատերազմից հետո նոյեմբերի 9-ի հայտարարության կողմ, պարտավոր է բարձրացնել Արցախի ինքնորոշմանը հարցը։Մինչդեռ Նիկոլ Փաշինյանը, ընդդիմադիր «Հայաստան» խմբակցության պատգամավոր, դաշնակացական Գեղամ Մանուկյանի խոսքով, շուրջ մեկ տարի է կրկնում է Ալիևի թեզերը՝ այդկերպ հնարավորություն տալով Ադբեջանին միջազգային կառույցներում ուղղակի լռեցնել Արցախի ինքնորոշման հարցը. - «Իրականում այսօրվա վիճակին մենք հասել ենք, որովհետև մեկ տարուց ավել Նիկոլ Փաշինյանը բոլոր պաշտոնական ատյաններում, ամբիոններում կրկնում է ադրբեջանական թեզերը, թե ինչու Արցախը անկախ չի կարող լինի՝ նախկիններին մեղադրելով բանակցությունները տապալելու [մեջ], որ Ադրբեջանի կազմում են ճանաչել։ Այդ բոլոր թեզերը կրկնելով այսօր տվել է Ադրբեջանի ձեռքում հսկայական տարբեր տեսակ քաղաքական գործիքներ՝ միջազգային ատյաններում ուղղակի լռեցնելու Արցախի հարցի բարձրաձայնումը»։Ընդդիմադիր «Պատիվ ունեմ» խմբակցության պատգամավոր Թագուհի Թովմասյանի կարծիքով, այս պահին պետք է ակտիվացնել ԵԱՀԿ Մինսկի խմբի ֆորմատը, քանի որ այսօր միայն այդ կառույցն է, որ Արցախի հիմնախնդրով զբաղվելու միջազգային մանդատ ունի։ Թովմասյանի համոզմամբ՝ Արցախը չի կարող լինել Ադրբեջանի կազմում, քանի որ դա տանելու է նոր ցեղասպանության։Ընդդիմադիր պատգամավորը կողմ է Ադրբեջանի հետ խաղաղության համաձայնագրի կնքմանը, բայց ոչ Արցախը հանձնելու ճանապարհով։ Ասում է՝ եթե Հայաստանտ ճանաչում է Ադրբեջանի տարածքային ամբողջականությունը, նշանակում է ճանաչում է Արցախը Ադրբեջանի կազմում. - «Դա նշանակում է Արցախը հանձնեցինք, 120-130 հազար մարդիկ, ովքեր ապրում են Արցախում, նրանց տանում ենք նոր ցեղասպանության։ Արդյո՞ք այդ գնով պետք է գնալ խաղաղության։ Ինքներս շատ լավ գիտենք, որ այդ համաձայնագիրը չի բերելու խաղաղություն, ու այդ մասին ասաց նաև Նիկոլ Փաշինյանը Ազգային ժողովի ամբիոնից»։Իշխանությունը ամիսներ առաջ խոսում էր արցախցիների անվտանգության և իրավունքների մասին՝ պնդելով, որ դրանից կբխի Լեռնային Ղարաբաղի կարգավիճակը։ Այժմ պաշտոնական Երևանը հայտարարում է, որ այդ հարցերը Ստեփանակերտը պետք է ուղիղ քննարկի Բաքվի հետ։Ազգային ժողովի նախագահ Ալեն Սիմոնյանն օրերս ասել էր, թե իրատեսական է համարում Ադրբեջան - Արցախ ուղիղ բանակցությունները և վստահեցրել, որ Հայաստանը միայնակ չի թողնի Արցախին. - «Իրատեսական եմ համարում, որովհետև մենք տեսնում ենք, որ երկուստեք, նույնիսկ Ադրբեջանի կողմից արդեն հայտարարություններ են հնչում լավատեսության մասին։ Հիմա էկեք երկար չխոսենք, թե որտեղից է էդ լավատեսությունը գալիս»։Արցախի ինքնորոշման հարցը կրկին օրակարգ բերելուց և միջազգային ատյաներում քննարկելուց բացի, ընդդիմադիր Գեղամ Մանուկյանի համոզմամբ, շատ արագ պետք է վերականգնել երկրի անվտանգային համակարգը՝ սկսած առաջնագծի կահավորումից մինչև առաջնագծում մարդուժի ապահովումը։ Այդ ամենի համար, ըստ պատգամավորի, կար և' նյութական, և' մարդկային ռեսուրս։ Մինչդեռ Զինված ուժերն ու առաջնագիծը անուշադրության մատնելով՝ իշխանությունը ռեսուրսներ էր ծախսում պարգևավճարների և ոստիկանական համակարգի վրա։Ըստ ընդդիմադիր պատգամավորի, այսօր էլ իշխանությունը հերթական անգամ ստում է, թե առաջնագծում զինվորները որևէ բանի կարիք չունեն, այն դեպքում, երբ անգամ տարրական բահ ձեռք բերելու խնդիր է առաջանում. - «Ոչ թե սուտ խոսեր Ազգային ժողովում նայելով քաղաքացու աչքերին, թե բահի-բանի որևէ խնդիր չկա, Պաշտպանության նախարարությանը սպառնար, որ քրեական հետապնդման կենթարկի, երբ այդ խնդիրը կար, մինչև ռազմատեխնիկա և այլն, կահավորանք, նաև առաջնագծի մարդուժի համադրված կազմակերպում, ոչ թե կրկնել 20 թվականի էն խայտառակ սխալը, որ՝ գյուղապետեր, կուսակցություններ, ջոկատներ կազմեք, ելեք գնացեք առաջնագիծ»։Երևանում մեզ հանդիպած քաղաքացիներից շատերը ընդունում էին, որ այսօր այնպիսի վիճակ է ստեղծվել, որ Հայաստանն այլևս ի վիճակի չէ պաշտպանել Արցախի շահերը, միևնույն ժամանակ ընդգծում էին, որ ճիշտ չէ Արցախին մենակ թողնել Ադրբեջանի հետ բանակցություններում։«Դա մեր հողերն ա, մեր տարածքներն ա, ու դրա համար արյուն ա թափվել։ Ի վերջո, էս դարավոր պատերազմը չեն տարել նրա համար, որ հետագայում ինչ-որ մի հատ ոչ ճիշտ կառավարող գա, որոշի, որ այդ տարածքները պետք ա հանձնենք Ադրբեջանին, ինչ ա թե իրենք չեն կարողանում ճիշտ որոշումներ կայացնել երկրի համար», - ասաց մի երիտասարդ կին։Տարեց տղամարդ. - «Խաղաղության պայմանագիր պետք է... Հինգ հազար հոգի 44-օրյա պատերազմի ժամանակ զոհվեցին... Դուք գիտե՞ք հիմա ինչ ա կատարվում զինկոմիսարիատում։ Հաշմանդամներին են տանում, առանց բժշկական քննության, ինձ անձամբ զանգել-ասում են ներկայացի։ 69 տարեկան եմ... Այ, ստեղ ա, որ իշխանությունները այնքան թույլ են։ Պիտի ասեմ՝ դուք հեռացե'ք, դուք չեք կարող երկիր ղեկավարել»։   "
Քաղաքականություն,"ԼՂ նախագահը պատվիրակության հետ Երևանում է, բայց ՀՀ իշխանության հետ դեռ չի հանդիպել"," Չնայած արդեն երեք օր է անցել այն հայտարարությունից, որ Արցախի նախագահի գլխավորած պատվիրակությունը Երևանում Հայաստանի իշխանությունների հետ քննարկելու է Լեռնային Ղարաբաղի շուրջ ստեղծված իրավիճակը, հանդիպում մինչև օրս տեղի չի ունեցել, և կողմերից ոչ մեկը չի պարզաբանել, թե ինչն է խնդիրը։Արցախում անցկացվող բողոքի ակցիաների ֆոնին՝ պատվիրակության Երևան այցի մասին կիրակի օրը հայտարարել էր Արցախի նախագահի մամուլի խոսնակը։Ստեփանակերտի հանրահավաքների կազմակերպիչներից Տիգրան Պետրոսյանը «Ազատությանը» փոխանցեց՝ առավոտյան է խոսել Երևանում գտնվող Արցախի խորհրդարանի նախագահ Արթուր Թովմասյանի հետ: Պաշտոնյան նրան փոխանցել է, որ պատվիրակությունը սպասում է, որ Ազգային ժողովի նախագահ Ալեն Սիմոնյանը վերադառնա Մոսկվայից և ընդունի իրենց։Իսկ թե ինչու Արցախի նախագահի գլխավորած պատվիրակությանը չի ընդունում Երևանում գտնվող և այս օրերին տարբեր հանդիպումներ անցկացնող վարչապետ Նիկոլ Փաշինյանը, Պետրոսյանը տեղեկություններ չուներ։«Ի սկզբանե, նորից եմ կրկնում, որ Փաշինյանի հետ պետք է հանդիպեին, կարծում եմ՝ այդպես էլ պիտի լինի, որովհետև Ալեն Սիմոնյանն այդ կոմպետենտությունը չունի՝ լիազորությունները չունի, որ բանակցային գործընթացից պատմի կամ հարցերին պատասխանի», - ասաց Պետրոսյանը։Արցախի նախագահի մամուլի խոսնակն արդեն երկու օր է անպատասխան է թողնում «Ազատության» զանգերը։ Պատվիրակության անդամներից Արցախի Ազգային ժողովի նախագահ Արթուր Թովմասյանը, արտաքին գործերի նախարար Դավիթ Բաբայանը, խորհրդարանի արտաքին հարաբերությունների հանձնաժողովի նախագահ Վահրամ Բալայանը և նախագահի խորհրդական Մասիս Մայիլյանը ևս զանգերին չեն պատասխանում։Հայաստանի կառավարությունից առանց լրացուցիչ մեկնաբանության միայն փոխանցեցին՝ եթե հանդիպում տեղի ունենա, այդ մասին հաղորդագրություն կտարածեն, ինչպես արել են միշտ։Արցախցի Տիգրան Պետրոսյանն ասում է՝ իրենց նստացույցը կշարունակվի այնքան ժամանակ, քանի դեռ պատվիրակությունը Երևանից պարզաբանումներ չի ներկայացրել։Արցախցիներին հետաքրքրում են Պրահայի քառակողմ հանդիպման մանրամասները և, մասնավորապես, մեկ հարցի պատասխան՝ եթե Հայաստանը ճանաչում է Ադրբեջանի տարածքային ամբողջականությունը, ի՞նչ է լինելու Արցախի հետ։«Եթե այդ կետերի մեջ ինչ-որ ենթակետ ավելացվի, որ Արցախի հարցը այլ հարթակում պետք է քննարկվի, ապա դա այլ բան, կամ էլ պետք է ավելացնի, որ Ադրբեջանի տարածքային ամբողջականությունը որևէ կապ չունի Արցախի հետ կամ Լեռնային Ղարաբաղի հետ», - ասաց Պողոսյանը։Արցախի խորհրդարանի ընդդիմադիր «Արդարություն» խմբակցության ղեկավար Դավիթ Գալստյանը, որը Արցախից ժամանած նախորդ խորհրդարանական պատվիրակության կազում էր, ասում է՝ այլևս անիմաստ է համարում նման այցերը, քանի որ վերջին փորձն իրենց ցույց է տվել որ Հայաստանից հնչող պնդումները կեղծ են լինում։«Ում հետ հանդիպել ենք, այլ բան ասել են, բայց գործողություններով այլ բան են անում: Հույս չունեմ, որ հայաստանյան որևէ իշխանություն ի զորու է հասկանալ Արցախը իր խնդիրներով հանդերձ: Նրանք մենակ իրենց աթոռների մասին են մտածում, Հայաստանի օրվա իշխանությունները ձեռքերը լվացել են և Արցախում ապրող հայերին թողնում են մեն-մենակ թուրք-ադրբեջանական խունտայի դեմ: Այնքան միամիտ են այսօրվա իշխանությունները, որ մտածում են՝ Արցածը հանձնելով Հայաստանը փրկելու են, նրանք չեն հասկանում, որ միևնույն անվտանգային գոտին է, և առանց մեկը մյուսին գոյատևել չեն կարող», - ասաց նա:Երևանից, մինչդեռ, շարունակում են պնդել՝ Արցախը առավել քան երբևէ տեղյակ է բանակցային բոլոր նրբություններին։ Երեկ «Ազատության։ տաղավարում ամենաբարձր մակարդակով հնչած այս հայտարարությունները վերաստատեց նաև իշխող խմբակցության ղեկավար Հայկ Կոնջորյանը՝ ասելով. «Արցախի հարցով բանակցությունների և քննարկումների մասին, ամբողջությամբ տեղեկացված է Արցախի նախագահը, և ես գիտեմ, որ Արցախի նախագահը նաև համապատասխանաբար այդ մասին տեղեկացնում է Արցախի քաղաքական ղեկավարությանը, Անվտանգության խորհրդին, գիտեմ նաև, որ դրա մասին տեղեկացվում են Արցախի խմբակցությունները»:Քանի դեռ Արցախի պատվիրակությունը սպասում է Հայաստանի իշխանությունների հետ հանդիպմանը, Ստեփանակերտի բողոքի ակցիաների մասնակիցներն ասում են՝ մինչև պատվիրակության վերադարձը հանրահավաքներ չեն անի, և իրենց հետագա անելիքները կախված են Ստեփանակերտ-Երևան հանդիպման արդյունքներից։  "
Քաղաքականություն,Երևանը շարունակում է պնդել՝ Հայաստան-Թուրքիա հարաբերությունների «նորմալացման գործընթացը պիտի տեղի ունենա առանց նախապայմանների»," Երևանը շարունակում է պնդել՝ Հայաստան-Թուրքիա հարաբերությունների նորմալացման գործընթացը պիտի տեղի ունենա առանց նախապայմանների։Պրահայում հոկտեմբերի 7-ին Հայաստանի վարչապետ Նիկոլ Փաշինյանի հետ հանդիպումից հետո, «Ազատության» հարցին ի պատասխան, Թուրքիայի նախագահ Ռեջեփ Էրդողանն էր հայտարարել, թե Թուրքիան Հայաստանի հետ սահմանները կբացի, հենց Հայաստանի ու Ադրբեջանի միջև խաղաղության պայմանագիր ստորագրվի։Հայաստանի Ազգային ժողովի իշխող «Քաղաքացիական պայմանագիր» խմբակցության ղեկավար Հայկ Կոնջորյանը «Ազատության» հետ զրույցում վերահաստատեց Երևանի դիրքորոշումը՝ կարգավորման գործընթացը տեսնում են առանց նախապայմանների։«Թույլ տվեք ինքս չմեկնաբանեմ Էրդողանի հայտարարությունները, ես կարող եմ մեկնաբանել Հայաստանի իշխանությունների հայտարարությունները և այդ հայտարարությունները մնում են նույնը՝ մենք նախապայմաններով չենք մտնելու էդ գործընթացի մեջ», - ասաց Կոնջորյանը։Անդրադառնալով հայաստանյան ընդդիմադիր խմբակցությունների՝ բանակցողին փոխելու պահանջին՝ իշխանական պատգամավորը նախ դա քաղաքական ինֆանտիլության հետևանք համարեց՝ նկատելով՝ նոյեմբերի 9-ից հետո էլ մանտրայի պես կրկնում էի, որ պետք է փոխել բանակցողին, ապա շեշտեց՝ ժողովրդավարական հասարակության մեջ բանակցողին փոխելու կամ չփոխելու որոշումը կայացնում է ժողովուրդը, իսկ ժողովուրդը, նրա համոզմամբ, արտահերթ խորհրդարանական ընտրությունների միջոցով գնացել է և մանդատը բանակցելու տվել է Նիկոլ Փաշինյանին և գործող իշխանությանը։Ընդդիմության դիտարկմանը, թե այդ մանդատն իշխանությունները կորցրել են, որովհետև ժամանակին ասում էին՝ «անջատում հանուն փրկության, արցախահայերի իրավունքներից բխող կարգավիճակ», հիմա ընդհանրապես այլ բան են ասում՝ «Ստեփանակերտ-Բաքու երկխոսություն», իշխանական պատգամավորն այսպես արձագանքեց․ - «Թող էդ խորհրդարանական ընդդիմությունը վերադառնա խորհրդարան, և բոլոր այդ հարցերով բանավիճի մեզ հետ, բանավիճի վարչապետի հետ»։Ազգային ժողովի ընդդիմադիր «Հայաստան» և «Պատիվ ունեմ» խմբակցությունները մայիսից բոյկոտել են ԱԺ նիստերը Արցախի կարգավիճակի նշաձողը իջեցնելու մասին՝ վարչապետ Փաշինյանի հայտարարությունից հետո։ Վրաններ տեղադրեցին Ֆրանսիայի հրապարակում և ամենօրյա փողոցային պայքար սկսեցին։ Մեկուկես ամիս հետո հայտարարեցին մարտավարությունը փոխելու մասին և դադարեցրին նստացույցը։ Աշնանային նստաշրջանի մեկնարկին Ազգային ժողովի նախագահ Ալեն Սիմոնյանը վստահեցրեց, որ բացակայությունների շարունակական լինելու դեպքում այս անգամ իշխանությունը մինչև վերջ կգնա և նիստերից բացակայող ընդդիմադիրներին կզրկի մանդատից։Հայկ Կոնջորյանի հետ հարցազրույցն ամբողջությամբ կարող եք դիտել ստորև․  "
Քաղաքականություն,Ըստ ՔՊ-ի՝ Արցախ-Ադրբեջան  երկխոսության մեխանիզմներ ստեղծելու քննարկումներ կան միջազգային գործընկերների հետ. ընդդիմությունն արձագանքում է," Ստեփանակերտ - Բաքու երկխոսության համար արդյունավետ մեխանիզմներ ստեղծելու շուրջ այս պահին քննարկումներ են ընթանում միջազգային գործընկերների հետ, «Ազատության» հարցին ի պատասխան՝ տեղեկացրեց իշխող «Քաղաքացիական պայմանագիր» խմբակցության քարտուղար Արթուր Հովհաննիսյանը՝ ընդգծելով, որ հայկական կողմը ճկուն քաղաքականություն է վարում, և չի բացառվում, որ Արցախի և Ադրբեջանի միջև ակնկալվող բանակցությունները տեղի ունենան նոր ձևաչափով կամ արդեն իսկ գործող ԵԱՀԿ Մինսկի խմբի շրջանակներում։Ադրբեջանը, մինչդեռ, արդեն իսկ հայտարարել է, որ չի պատրաստվում Արցախի հարցով քննարկում ծավալել որևէ երկրի, այդ թվում՝ Հայաստանի հետ, պնդելով, թե Արցախում ապրող «հայերը իրենց քաղաքացիներն են, և իրենք կորոշեն ինչպես խոսել նրանց հետ»։«Այս պահին կարող եմ ասել, որ որևէ մեկին դեռ վերջնական այսպես հայտնի չեն այդ մեխանիզմները, որովհետև քննարկման դեռևս առարկա են, այս մասին դեռևս քննարկումներ են գնում մեր միջազգային գործընկերների հետ, բայց, բնականաբար, խոսակցությունը գնում է հնարավորինս արդյունավետ մեխանիզմների համար, որպեսզի այդ երկխոսությունը հնարավորինս ստացվի, և մենք կարողանանք այս առումով քայլ առաջ անել և կարողանալ ապահովել արցախահայության իրավունքները իրենց հողում: Սա է, սրանից ավելի բան այս պահին դեռ չեմ կարող ասել, որևէ մեկը չի կարող ասել», - նշեց պատգամավորը:«Ազատություն». - Բայց կոնցեպտը ինչպե՞ս եք պատկերացնում՝ ԵԱՀԿ Մինսկի խմբի շրջանակներո՞ւմ, թե՞ նոր ձևաչափ:Արթուր Հովհաննիսյան. - Տեսեք, հիմա այնպիսի իրավիճակ է, որ նաև նորա ձևաչափեր են, եթե կարող ենք մենք դրանց ձևաչափեր անվանել, օրինակ, հնարավորինս ճկուն քաղաքականություն ենք վարում, և չի բացառվում՝ ինչու չէ նաև այլ նոր ձևաչափ լինի, չի բացառվում՝ ԵԱՀԿ տիրույթում լինի, այսինքն՝ սրանք բաներ են, որոնց մասին դեռ ժամանակը չէ, որովհետև քննարկումներ են գնում, և կոնկրետություններ դեռևս չկան այս առումով:Խորհրդարանական ընդդիմադիր «Հայաստան» խմբակցության պատգամավոր Աղվան Վարդանյանը մինչդեռ համոզված է՝ Ադրբեջանն այսօր Արցախի հետ բանակցելու որևէ պատճառ չունի, Ստեփանակերտ - Բաքու երկխոսության մասին հայտարարություններով Հայաստանի իշխանությունն ընդամենը լվանում է ձեռքերը Արցախից։«Ես չեմ հավատում, որ Արցախի իշխանություններ - Ադրբեջան որևէ ռեալ բանակցություն կլինի: Տասնամյակներ շարունակ Հայաստանը եղել է Արցախի անվտանգության երաշխավորը: Դա եղել է նաև այս իշխանության բոլոր նախկին թեզերում, ծրագրերում արտահայտված: Եթե նա հրաժարվում է, Ալիևն ինչո՞ւ պիտի համաձայնի պաշտպանել արցախահայության իրավունքները, ազատությունները, անվտանգությունը: Բնականաբար, որևէ միջազգային ռեալ դրդապատճառ, որ Ադրբեջանը բանակցի Արցախի իշխանությունների հետ, այսօր ես չեմ տեսնում», - հայտարարեց պատգամավորը:Ընդդիմադիր «Պատիվ ունեմ» խմբակցության պատգամավոր Թագուհի Թովմասյանն ասում է, թե չի պատկերացնում՝ ինչպես է Արցախը բանակցելու, ինչ կարգավիճակով է միջազգային գործընկերների հետ փոխհարաբերվելու, ուստի, Հայաստանը պարտավոր է ներկայացնել Արցախի շահերը՝ որպես նրա անվտանգության երաշխավոր։Մարդու իրավունքների խորհրդարանական հանձնաժողովի նախագահի համոզմամբ՝ պետք է ամեն ինչ անել, որ Արցախի հիմնախնդրով զբաղվող ԵԱՀԿ Մինսկի խումբը կրկին սկսի գործել, պետք է միջազգային այդ կառույցին բացատրել, որ նրանց անգործությունը կարող է հանգեցնել Արցախի 120 հազար բնակչության կորստին։«Հիմա ես հասկանում եմ, որ Նիկոլ Փաշինյանն ընկալում է որպես Ռոբերտ Քոչարյանի և Սերժ Սարգսյանի հայրենիք և հավասարապես ատում, բայց մենք իրավունք չունենք թույլ տալ, որպեսզի այդպիսի վերաբերմունքը շարունակի գերիշխել, և չի նշանակում, որ եթե մի հոգի չի ուզում Արցախի անունից հանդես գալ, ուրեմն ամբողջ Հայաստանի Հանրապետությունը հրաժարվում է Արցախից: Սա անթույլատրելի է, և կարծում եմ, որ հնարավորություն կլինի ինչ-որ պահի ոչ ասելու այս նկրտումներին, որովհետև որևէ դեպքում մենք չպետք է թույլ տանք, որ Արցախը մնա միայնակ», - ընդգծեց Թովմասյանը։Ընդդիմությունը շարունակում է պնդել՝ ստեղծված իրավիճակում Փաշինյանը պետք է հեռանա։ Մնում է, որ ի՞նչ անի, հարցնում է «Հայաստան» դաշինքից Աղվան Վարդանյանը՝ ընդունելով, որ մեղավոր է նաև ընդդիմությունը, որին առայսօր չի հաջողվել իշխանությունից հեռացնել վարչապետին. «Մեղավոր ենք, չենք կարողացել, փորձել ենք, անձնազոհության ենք գնացել, բայց լայն հանրային աջակցություն չենք ապահովել, ուրեմն լավ չենք աշխատել, հիմա էլ դժվար որոնումների մեջ ենք: Վստահ եղեք, չենք համակերպվելու, հեռացնելու ենք»:Անդրադառնալով անցած շաբաթ Մայր Աթոռից հնչած հայտարարությանը, թե Կաթողիկոսը կշարունակի ջանքերը, որ Հայաստանի ու Արցախի նախկին նախագահները կրկին հանդիպեն, Աղվան Վարդանյանն ասաց, թե Կաթողիկոսի խոսքը չի կարող անհետևանք մնալ, նախկին նախագահները պետք է հանդիպեն և ճիշտ ձևակերպեն խնդիրը:«Նույն կամ նոր կազմով հանդիպեք, ձևակերպեք խնդիրը ճիշտ՝ պետք է հեռանա, որ շանս ունենանք, ուղերձով դիմեք Հայաստանին, Արցախին, Սփյուռքին՝ համախմբվել», - ասաց նա:Սեպտեմբերի 23 -ին Լևոն Տեր-Պետրոսյանը, Ռոբերտ Քոչարյանը, Սերժ Սարգսյանը, Արկադի Ղուկասյանն ու Բակո Սահակյանն առաջին անգամ հանդիպեցին Մայր Աթոռում։ Ժամեր տևած հանդիպման արդյունքում, սակայն, այդպես էլ որեւէ համաձայնության չեկան՝ որոշելով շարունակել հանդիպումները։ Ավելի ուշ, սակայն, Կաթողիկոսի նախաձեռնած հարթակի անհրաժեշտությունը առաջին նախագահ Տեր- Պետրոսյանը սպառված համարեց։  "
Քաղաքականություն,"Քառակողմ հայտարարությամբ, Հայաստանն, ըստ էության, ճանաչում է Արցախն Ադրբեջանի կազմում․ Թաթուլ Հակոբյան"," Քառակողմ հանդիպման արդյունքներով ստորագրված հռչակագրով Հայաստանը, ճիշտ է, չի նշում, որ Արցախը համարում է Ադրբեջանի մաս, կամ Արցախը Ադրբեջան է և վերջ, բայց ըստ էության, ճանաչում է Արցախն Ադրբեջանի կազմում, «Ազատության» հետ զրույցում ասաց լրագրող, հրապարակախոս Թաթուլ Հակոբյանը՝ շեշտելով՝ Հայաստանի իշխանություններն այսօր ինչ ձևով էլ դա փորձեն ներկայացնել հանրությանը, ինչ բառապաշար էլ օգտագործեն, իրականությունը սա է։Այն համարելով քաղաքական հայտարարություն՝ Հակոբյանն ընդգծեց՝ փաստացի Հայաստանը ճանաչում է 86,6 հազար քառակուսի կիլոմետր տարածքով Ադրբեջանը, իսկ Ադրբեջանը ճանաչում է 29,8 քառակուսի կիլոմետր տարածքով Հայաստանը։Լրագրողը, սակայն, լավատես չէ, թե սա վերջն է և Ադրբեջանը կճանաչի 29,8 քմ տարածքով Հայաստանը, չի պահանջի միջանցք, դուրս կգա Հայաստանի տարածքից։«Այո՛, ճիշտ է, որ Հայաստանը ժամանակին միացել է Ալմա-Աթայի հռչակագրին, ՄԱԿ-ին, ԵԱՀԿ-ին և սրանով իսկ իհարկե մենք ճանաչել ենք Ադրբեջանի տարածքային ամբողջականությունը, բայց միշտ մի կարևոր բացառություն է եղել՝ Լեռնային Ղարաբաղի կարգավիճակի հարցը ապագա բանակցությունների առարկա է», - ասաց լրագրողը՝ շարունակելով․- «Հիմա այս քաղաքական հայտարարությամբ, փաստացի Հայաստանը, ճիշտ է, չի նշում Արցախը համարում է Ադրբեջանի մաս, կամ Արցախը Ադրբեջան է և վերջ, այդպես չի ասում, բայց ասում է, որ մենք ճանաչում ենք, ըստ էության, Արցախն Ադրբեջանի կազմում։ Եվ այսօր Հայաստանի իշխանություններն ինչ ձևով էլ, որ դա փորձեն ներկայացնեն հանրությանը, ինչ բառապաշար էլ օգտագործեն, իրականությունը սա է։ Այլ խնդիր է՝ մենք կարո՞ղ էինք այս պայմաններում ավելին ստանալ, թե՞ չէինք կարող։ Ես կարծում եմ, որ այս պայմաններում ոչ միայն ավելին չէինք կարող ստանալ, այլ ես կարծում եմ, որ սա դեռ վերջը չէ։ Հայաստանի իշխանություններն, իմ տպավորությամբ, մտածում են, որ սրանով վերջակետ դրեցին և փաստացի սրանով Ադրբեջանը կճանաչի 29 հազար 800 քմ տարածքով Հայաստանը, չի պահանջի միջանցք, դուրս կգա Հայաստանի տարածքից, ես այդքան լավատես չեմ»։Հինգշաբթի ուշ երեկոյան Պրահայում կայացած քառակողմ հանդիպման արդյունքում համատեղ հայտարարություն ստորագրվեց՝ երկու կարևոր արձանագրմամբ։ Նախ՝ Հայաստանն ու Ադրբեջանը ճանաչում են միմյանց տարածքային ամբողջականությունն ու ինքնիշխանությունը՝ հանձնառություն հայտնելով ՄԱԿ-ի կանոնադրությանն ու Խորհրդային Միության փլուզումից հետո Ալմա Աթայում 1991-ին ստորագրված հռչակագրին։ Կողմերն ընդգծում են, որ սահմանազատումը կայանալու է հենց այդ հիմքով։ Բացի այդ, Հայաստանը համաձայնել է Եվրամիության քաղաքացիական առաքելություն տեղակայել Ադրբեջանի հետ սահմանի երկայնքով, Ադրբեջանը համաձայնել է համագործակցել՝ այնքանով, որքանով որ առնչություն կունենա դրա հետ։Թաթուլ Հակոբյանի հետ հարցազրույցն ամբողջությամբ կարող եք դիտել ստորև․  "
Քաղաքականություն,"Մասնակցելով իր իսկ քվեարկությանը Վահագն Հովակիմյանը «օրենք է խախտել»
"," Վահագն Հովակիմյանը մասնակցելով ԿԸՀ նախագահի պաշտոնում իր իսկ թեկնածության քվեարկությանը խախտել է պատգամավորի գործունեության երաշխիքների մասին օրենքը, հայտարարում է ընդդիմադիր «Հայաստան» խմբակցության պատգամավոր Արծվիկ Մինասյանը՝ չբացառելով, որ կքննարկեն նաև Սահմանադրական դատարան դիմելու հարցը։«Վահագն Հովակիմյանը ոչ միայն խախտել է պատգամավորի գործունեության երաշխիքների մասին օրենքի պահանջը, ըստ որի նա պարտավոր էր շահերի բախման վերաբերյալ ոչ միայն ակնհայտ հայտարարություն անել, այլ նաև հրաժարվեր քվեարկությունից, ինչը չի արել, և պարզ է, որ իր պաշտոնի նշանակման հարցով բացահայտում է իշխանության իրական դեմքը: Սա հակասահմանադրական, հակաօրինական հերթական արարքն էր, որ «Քաղաքացիական պայմանագիրը» դրսևորեց», - նշեց Մինասյանը:Երեկ ԿԸՀ նախագահի թեկնածուի փակ քվեարկության վերջում խցիկին մոտեցավ նաև հենց ինքը՝ թեկնածու, այդ պահին դեռ «Քաղաքացիական պայմանագրի» պատգամավոր Վահագն Հովակիմյանը։ Քվեարկությանը նրա մասնակցությունը հարցեր առաջացրեց անգամ նրա թիմակիցների մոտ:Ինքը՝ Հովակիմյանը պնդեց՝ իր մասնակցության մասով որևէ արգելք չկա. «ԱԺ կանոնակարգը շահերի բախում տեսնում է, երբ որ օրենքների քննարկում է, որ դրանից կարող է անձին շահեկան լինի»:Երրորդ նախագահ Սերժ Սարգսյանին մեջբերելով՝ Ժուռնալիստների ասպարեզ ակումբի նախագահն ասում է՝ եթե անգամ «թղթերով ամեն ինչ ճիշտ է», այստեղ միևնույն է «արժեքների ոչնչացման հետ գործ ունենք»:«Բարոյական որոշակի անկման հետ մենք գործ ունենք, հեղափոխությունը մանրից սկսում է ուտել իր զավակների», - ասաց Լևոն Բարսեղյանը:Ավելի ուշ, հաշվարկից հետո ԱԺ ամբիոնից հայտարարվեց՝ Հովակիմյանն ընտրվել է 65 կողմ ձայնով, ԿԸՀ նախագահի պաշտոնում ընտրվելու համար նրան նվազագույնը հենց այդքան ձայն էր անհրաժեշտ։ Հովակիմյանի ձայնը իր ընտրության հարցում փաստորեն որոշիչ նշանակություն ուներ։ Իշխող «Քաղաքացիական պայմանագիր» խմբակցությունը մինչդեռ 71 պատգամավոր ունի։«Ես ընտրվել եմ, որովհետև նաև Ազգային ժողովի ամբիոնից հայտարարել եմ, թե ինչպես եմ գործելու, որ գործելու եմ ի շահ Հայաստանի Հանրապետության», - նշեց նա:Հովակիմյանը ԿԸՀ նախագահի միակ թեկնածուն էր, նրա թեկնածության քննարկմանն ու քվեարկությանը ընդդիմադիրները չմասնակցեցին։ Ոչ մրցակցային ընտրություններն ու ընդդիմադիրների բացակայությունը արդեն ԿԸՀ նախագահ ընտրված Հովակիմյանը խնդրահարույց չի համարում. «Իրենց իրավունքն է»:Հովակիմյանը ընտրությունից չորս օր առաջ էր իշխող «Քաղաքացիական պայմանագրից» դուրս գալու դիմում գրել, որպեսզի կարողանա համապատասխանել անկուսակցական լինելու օրենքի պահանջին։ Նրա թեկնածությունը անընդունելի էին համարել 17 հասարակական կազմակերպություններ։48-ամյա Հովակիմյանը երկար տարիներ աշխատել է վարչապետ Նիկոլ Փաշինյանի ընտանիքին պատկանող «Հայկական ժամանակ» օրաթերթում, հետո, երբ Փաշինյանն ԱԺ պատգամավոր է ընտրվել, եղել է նրա օգնականը, այնուհետև՝ Փաշինյանի առաջնորդած «Ելք» խմբակցության փորձագետ։ Նա իշխող կուսակցության հիմնադիր անդամներից է, ինչպես նաև վարչության անդամ էր։ Իր առաջադրման մասով որևէ իրավական արգելք չկա, օրենքին հղում է անում Հովակիմյանը:«Մեր ամբողջ օրենսդրությունը կայանում է նրանում, որ անձին արգելվում է պաշտոն զբաղեցնել, միայն դատապարտվածության և անգործունակության հիմքով», - ընդգծեց Հովակիմյանը:Դեռ 2019 -ին թվականին Նիկոլ Փաշինյանի գլխավորած իշխանությունը ԱԺ էր բերել Սահմանադրական դատարանի նախագահ Հրայր Թովմասյանի լիազորությունները դադարեցնելու մասին նախագիծ, որի հիմնավորման մեջ այն հանգամանքն էր, որ Թովմասյանը մինչ ՍԴ նախագահի պաշտոնը ստանձնելը ՀՀԿ անդամ է եղել։Վահագն Հովակիմյանը այս զուգահեռները տեղին չի համարում. «Պիտի գնահատել ոչ թե որ կուսակցության անդամ է եղել կամ որ հասարակական կազմակերպության անդամ է եղել, այլ ինչ սկզբունքներով է դա անում, ինչ կենսագրություն ունի: Հրայր Թովմասյանը պաշտոնավարել էր և իր պաշտոնավարման ընթացքում արդեն որոշակի վարքագիծ էր դրսևորել: Իմ դեպքում ուղղակի անմեղության կանխավարկածն է խախտվում, երբ որ ասում են՝ «քանի որ ինքը եղել է կուսակցական, այսպիսի վարքագիծ կդրսևորի»:Այս շաբաթվա ընթացքում Հովակիմյանը արդեն երկրորդ կուսակցականն է, որ անկախ մարմնի ղեկավար է ընտրվում։ Նախօրեին էլ ՔՊ-ական Կարեն Անդրեասյան էր կուսակցական անդամատոմսը վայր դնել՝ ԲԴԽ անդամ ընտրվելու համար։ Ընտրության հենց հաջորդ օրն էլ Անդրեասյանին ԲԴԽ նախագահ ընտրեցին։Կառույցում Գագիկ Ջհանգիրյանի սկանդալային հրաժարականից հետո արդեն երեք ամիս է չէր հաջողվում նախագահ ընտրել։ Անկախ մարմիններում կուսակցականների առաջադրումը խնդրահարույց համարող քաղհասարակության ներկայացուցիչներից Դանիել Իոաննիսյանն ասում է՝ Անդրեասյանի ընտրությունը արդեն իսկ ցույց է տալիս կուսակցական լինելու հանգամանքի ազդեցությունը։«Կուլիսային պրոցեսներն են, որոնք խնդրահարույց են, որովհետև կուլիսային պրոցեսներով չի կարող մարմնի ղեկավար ընտրվել», - ասաց Իոաննիսյանը:Իշխանականները այս քննադատությունների հետ համաձայն չեն։ Նախկինից բոլոր զուգահեռներին պատասխանում են նույն հիմնավորմամբ՝ իրենց թեկնածուներն ավելի արդար ու սկզբունքային են, դիտարկմանը, թե դրանք սուբյեկտիվ գնահատականներ են, իսկ փաստն այն է, որ պաշտոնը ստանձնելուց ժամեր առաջ են դուրս եկել իշխող կուսակցությունից, հակադարձում են. «Փաստը գիտե՞ք որն է, որ մեր ժողովուրդը մեզ էդ մանդատը տվել է, իսկ մնացածը կարծիքներ են»:    "
Քաղաքականություն,Ալավերդու հեռացող իշխանությունների նախաձեռնած ավագանու նիստը չկայացավ," Ալավերդու հեռացող իշխանությունների նախաձեռնած ավագանու նիստը, որտեղ քննարկվելիք 40 հարցերի մեծ մասը համայնքային հողեր ու տարածքներ վաճառքի հանելու մասին էին, չկայացավ։ Անցած 9 ամիսներին ընդամենը երեք նիստ գումարած ավագանու միայն երեք անդամներ էին ներկա։Ընդ որում՝ այս նիստով աճուրդի հանվող ավելի քան 7000 մետր տարածքը ներկա անդամներից մեկը՝ Սեյրան Հովհաննիսյանն էր ցանկանում սեփականացնել՝ լինելով նաև աճուրդային հանձնաժողովի անդամ։ Ասաց՝ տարիներ շարունակ փաստացի օգտագործում է տարածքը, այժմ էլ ցանկանում է օրինականացնել։«Փաստաթուղթ չունեմ, հիմա էլ օրինականացնում եմ, ի՞նչն է խանգարում», - նշեց Հովհաննիսյանը:Համայնքի ղեկավար Սասուն Խեչումյանը, որ չէր առաջադրվել սեպտեմբերի 25-ին կայացած ընտրություններին և մի քանի օրից կհեռանա պաշտոնից, արդարացրեց օրակարգում շատ թվով հողեր ու տարածքներ աճուրդի հանելու իրենց նախաձեռնությունը. «Հասարակ բան եմ ասում՝ եթե դրա տակ անազնվություն լիներ, եթե դրա տակ անարդարություն լիներ, ես կվախեի, ես չեմ վախում»:Հինգ տարի Ալավերդին ղեկավարած Սասուն Խեչումյանն ասաց՝ բացի տարածքների վաճառքը, նաև այլ հարցեր կային օրակարգում, և նշեց, թե 5 տարվա ընթացքում առաջին անգամ կապիտալ ծրագրեր անելու «իդեալական հնարավորություններ» ունեն։«Ալավերդիում առաջին անգամ շքամուտքերը եվրոպատուհաններ են ունենալու, առաջին անգամ Ալավերդիում երկու շենք գնում է ջերմամեկուսացման, կոնկրետ կապիտալ վերանորոգման լուրջ ճանապարհների թիվ ենք ներկայացրել», - նշեց Խեչումյանը:Հանրապետական համայնքապետը չմանրամասնեց, թե ինչո՞ւ նախորդ տարիներին չի հաջողվել իդեալական ֆինանսական պատրաստվածություն ունենալ։ Ասաց՝ անկրկնելի ավագանի են ունեցել։ Թեև այս տարի ընդամենը երեք նիստ են գումարել, բայց սիրել են իրենց քաղաքն ու գործ են արել։«Ես գիտեմ, որ Ալավարդի համայնքը բացառիկ համայնք է, որ անկրկնելի ավագանի ունի, իր քաղաքը սիրող ու ըստ անհրաժեշտության քաղաքապետի հետ էլ կռվող-բարիշող», - ընդգծեց նա:«Ազատության» հարցին, թե «ի՞նչ եք թողնում համայնքում գնալուց առաջ», Խեչումյանը պատասխանեց. «Էն, ինչ որ ես թողել եմ, պայմանական իմ հոգին է իմ քաղաքում, իմ սերը: Կարող է 5 ամիս հետո պարզ լինի, որ ամենաթանկ բանն եմ թողել, հիմա ես չեմ կարող պատասխանել, որովհետև դրանք չպատասխանվող հարցեր են»:Երկու շաբաթ առաջ տեղի ունեցած ընտրություններում հիմնական մրցակիցները իշխող «Քաղաքացիական պայմանագիր» և «Ապրելու երկիր» կուսակցություններն էին։ Նրանցից որևէ մեկը չի ստացել ձայների 50 տոկոսը։ Երկու կուսակցություններն էլ ձևավորված ավագանիում 13-ական մանդատ ունեն։ Ավագանի անցած երրորդ ուժը՝ «Հայ Ազգային կոնգրեսը» հուշագրով պարտավորվել է քվեարկել «Ապրելու երկրի» օգտին, ինչն էլ մեկ ձայնի առավելություն կտա Ալավերդու հետ միավորված Ախթալայի գործող համայնքապետ Արկադի Թամազյանին։Հարություն Ձավարյանը Ալավերդի համայնքի գործող ավագանու անդամ է ու «Քաղաքացիական պայմանագրի» ցուցակով կընդգրկվի նաև նորընտիր ավագանու կազմում։ «Ազատությանն» ասաց՝ համոզված էին, թե հաղթելու են, հույսերը չարդարացան. «Պարտությունը, իհարկե, ցավալի էր, սպասելի չէր»:Ավագանի անցած երկու հիմնական ուժերի հավասար լինելը համայնքի օգտին կլինի, թե՞ հաճախ ճգնաժամային իրավիճակներ կստեղծի համայնքում։ «Քաղաքացիական պայմանագրի» անդամը կարծում է, թե դա համայնքի օգտին է։«Էս համամասնությունը ոչ մեկին հինգ տարի հնարավորություն չի տալու, որպեսզի մեկ վայրկյան հանգստանան: Ավագանու նիստում մի հատ իրավիճակ պատկերացրեք, որ ով որ լինի իշխողը համայնքում, ընդամենը մեկ բացակայի դեպքում կարա լրիվ ոչ ցանկալի որոշում կայացվի իրանց համար, դրա համար ավագանին 5 տարի մոտիվացված է լինելու շատ աշխատանքի համար», - ասաց Ձավարյանը:Ալավերդու Հաղպատ բնակավայրում բնակիչների մեծ մասը հրաժարվում էին տեսախցիկի առաջ խոսել համայնքի կառավարման, իրենց սպասելիքների ու տեղի ունեցող նիստերի մասին։ Հաղպատցի Վաչագան Գաբոյանը եզակիներից էր՝ խոսեց ու թե՝ միևնույնն է՝ իրենց դեռ լսող չկա։  "
Քաղաքականություն,"ԱՄՆ-ի տարբերակը ապահովելու է ՀՀ ինքնիշխանությունն ու արցախահայերի անվտանգությունը. Արեգ Քոչինյան
"," Արցախյան հարցն այն տրամաբանությամբ և այն լույսի ներքո, որով ինքը կար մինչև 44-օրյա պատերազմը, 44-օրյա պատերազմի արդյունքում այլևս չկա, ասում է քաղաքական վերլուծաբան Արեգ Քոչինյանը: Ըստ նրա՝ ինքնախաբեություն է փորձել նույն տրամաբանությամբ շարունակելը: «Ազատության» հետ զրույցում Արեգ Քոչինյանն անդրադառնում է երեկ երեկոյան Պրահայում կայացած քառակողմ հանդիպման արդյունքում ընդունված հայտարարությանը:Ներկայացնում ենք հատված հարցազրույցից.«Ազատություն». - Պրահայի քառակողմ հանդիպման արդյունքներով ճանաչում են միմյանց տարածքային ամբողջականությունը: Սա նշանակո՞ւմ է Արցախն Ադրբեջանի կազմում:Արեգ Քոչինյան. - Ըստ իս՝ մեր առջև ծառացած այս պահին ամենամեծ խնդիրն ու ամենամեծ առաջնահերթությունն ապահովելն է Հայաստանի ինքնիշխանությունը ու տարածքային ամբողջականությունը, և այստեղից բխում է, որ Ադրբեջանը, ըստ էության, ճանաչում է Հայաստանի ամբողջականությունը, ինքնիշխանությունը, այսինքն՝ սա է առաջին մտահանգումը, որին մենք պետք է գանք: Բայց այստեղ միանգամից ինձ մոտ հարց է առաջանում՝ Հայաստանի տարածքային ամբողջականությունը ճանաչել և միևնույն ժամանակ օկուպացնել Հայաստանի որոշ հատվածներ՝ այս երկուսը իրար հետ չեն բռնում: Այսինքն՝ կա՛մ Ադրբեջանը այստեղից պետք է բխեցնի, որ ինչ-որ տարածքներ կան, որոնք չեն մտնում Հայաստանի տարածքային ամբողջականության մեջ, կա՛մ պետք է իր զորքերը ետ քաշի, այսինքն՝ ինքը ձևակերպում է այդ բարձրացրած խնդրի լույսի ներքո, իհարկե, դրական ձևակերպում է, բայց շատ կարևոր են այնտեղ դետալները և իմպլեմենտացիան: Սա առաջինը:Ինչ վերաբերում է Արցախին, արցախյան հարցն այն տրամաբանությամբ և այն լույսի ներքո, որով ինքը կար մինչև 44-օրյա պատերազմը, 44-օրյա պատերազմի արդյունքում այլևս չկա, և ինքնախաբեություն է փորձել նույն տրամաբանությամբ շարունակելը: Ինչքանով որ հասկանում եմ, ինչքանով որ տեսնում եմ մեր իշխանությունների մեսիջներից, իրենք արցախյան հարցը փորձում են վերաձևակերպել որպես իրավունքների հարց՝ տեղի հայ բնակչության իրավունքների և անվտանգության հարց: Այդ առումով այնտեղ կարևոր արձանագրումներ կային, այլ կետերում էր, բայց արցախյան հարցը՝ որպես Արցախ պետության միջազգային ճանաչման հարց կամ պահպանման հարց, ինձ թվում է՝ այդ թեմայով խոսելը որոշակի առումով ինքնախաբեության տարրեր է պարունակում:«Ազատություն». - Այդ թվում՝ ինքնորոշման սկզբունքը:Արեգ Քոչինյան. - Այո:«Ազատություն». - Պարոն Քոչինյան, երբ Դուք ասում եք, որ Հայաստանի տարածքային ամբողջականության թեման գուցե փակվում է, ենթադրաբար եթե ճանաչում են ԱՊՀ մտնելու տարածքով, ուրեմն այդ անկլավների թեման էլ է փակվում, ֆիքսվում է 29 հազար 800-ը: Ճի՞շտ եմ:Արեգ Քոչինյան. - Ես, կներեք, չասացի, որ փակվում է, ասացի, որ սա կարևոր է այդ ճանապարհին, ինքը վերջնական չէ… սա դեռևս վերջնական չէ, բայց կարևոր հանգրվան է: Ինչ վերաբերում է անկլավներին, իհարկե մեր վերծանությունը տեքստի կարող է դա լինել, Ադրբեջանինը կարող է և դա չլինել: Սա, իր հերթին, նույնպես պետք է ... կապել հետագայում, ես հնարավոր համարում եմ, որ մենք մեր արևմտյան գործընկերների հետ կարող ենք այնպես աշխատել, որ մեր մոտեցումը, որ անկլավների փոխանակում կամ վերադարձ, կամ վերաբաժանում չպետք է լինի, դա հնարավոր է դարձնել միջազգային հանրության սեփականությունը:«Ազատություն». - Վերադառնալով Լեռնային Ղարաբաղի ճակատագրին՝ երեկ որևէ խոսք չեղավ հայտարարությունում, և Ալիևն էլ ասում էՙ հայերի ճակատագիրն ինքը որևէ մեկի հետ չի քննարկելու:Արեգ Քոչինյան. - Քննարկելու է միայն տեղի բնակչության ներկայացուցիչների հետ:«Ազատություն». - Եվ եթե չեն ուզում Ադրբեջանի դրոշի տակ ապրել, թող հեռանան:Արեգ Քոչինյան. - Մի քանի ցավալի մենք մեզ համար բաներ պետք է արձանագրենք, առաջինը՝ Հայաստանը կարո՞ղ է սրանից ավելիին հասնել արցախյան թեմայում, թե՞ ոչ, փորձել հավաքական Արևմուտքից կամ Միացյալ Նահանգներից, կամ կոնկրետ որևէ երաշխավորից ստանալ տեղի հայ բնակչության իրավունքների և անվտանգության երաշխիքներ, գործուն երաշխիքների մասին է խոսքը: Ինձ մոտ կա տպավորություն, որ իշխանությունն իր առջև դրված խնդիրը հետևյալն է՝ հասնել նրան, որ ստանա ինչ-որ երաշխիք, որ թեկուզ և Ադրբեջանի կազմում, բայց հայ բնակչությունը տեղի կունենա անվտանգության երաշխիքներ և իրավունքներ:«Ազատություն». - Պարոն Քոչինյան, Ռուսաստանն ինչպե՞ս է արձագանքելու տեղի ունեցողին, Եվրամիության դիտորդներ գան, կանգնեն սահմանին:Արեգ Քոչինյան. - Բնական է, որ Ռուսաստանի աշխարհաքաղաքական նպատակներին և ցանկություններին չի համապատասխանում այս գործընթացը:Այստեղ երկու տեսակետ կարող է լինել։ Մեկը այն է, որ Ռուսաստանն ունի ինքնավստահություն, որ մեկ է որևէ լուրջ բան չի դուրս գալու, և ինքը ցանկացած փուլում սա կարող է տորպեդահարել կամ կասեցնել, ինչպես, ըստ էության, արվեց 13 թվականի սեպտեմբերին. հիշում եք՝ մենք պատրաստել էինք, թղթերն արդեն տված էին, պիտի գնայինք, ստորագրեինք, վերջին օրը Սերժ Սարգսյանը գնաց և ստորագրեց լրիվ ուրիշ փաստաթուղթ (Մաքսային միությունը նկատի ունեմ)։ Կամ Ռուսաստանն այն վիճակում չէ հիմա, որպեսզի կարողանա, այսպես ասած, տորպեդահարել, ատամներ ցույց տալ, մահակներ բանեցնել և այլն: Օրինակ, մի ամիս առաջ ես շատ ավելի հոռետեսական էի տրամադրված և շատ ավելի խնդիրներ էի տեսնում, քան հնարավորություններ, հիմա մի փոքր իրավիճակը փոխվել է։Նահանգների սկսած քաղաքական գործընթացի շրջանակում հիմա կա ինչ-որ տարբերակ, որով ես լուծումներ տեսնում եմ, լուծումներ, որոնք կապահովեն Հայաստանի ինքնիշխանությունն ու տարածքային ամբողջականությունը և Հայաստանի ժողովրդի ֆիզիկական անվտանգությունն առնվազն: Այդ ուղղությամբ պետք է աշխատել, այդ ուղղությամբ պետք է գնալ՝ միևնույն ժամանակ ֆիքսելով, որ չկա սցենար, որ ինչ-որ մեկը գալու է մեզ փրկելու, կա սցենար, որ ինչ-որ մեկի հետ աշխատելով մենք կարողանանք հասնել այդ հանգրվանին:    "
Քաղաքականություն,Ըստ Բադալյանի՝ Փաշինյան-Ալիև շփման ցանկացած հնարավորություն նախ պետք է օգտագործել սահմանային իրավիճակի լիցքաթափման համար," Քառակողմ հանդիպման կամ Փաշինյան-Ալիև շփման ցանկացած այլ հնարավորություն նախ պետք է օգտագործել սահմանային իրավիճակի լիցքաթափման և կայունության թեկուզ կարճաժամկետ երաշխիք ձևավորելու համար, կարծում է քաղաքական մեկնաբան Հակոբ Բադալյանը։«Եթե նույնիսկ ընթացիկ կայունության հարցեր լուծվում են այսպիսի հանդիպումներում, անշուշտ դա ինքնին շատ կարևոր է, և պետք է փորձել օգտագործել բոլոր հնարավորությունները», - ասաց Բադալյանը։Քառակողմ ձևաչափի հաջողությունը կախված է նրանից, թե որքանով է այն համադրված Միացյալ Նահանգների միջնորդական ջանքերի հետ, կարծում է մեկնաբանը։«Եթե մենք ունենք պատկեր, որ բավական ակտիվ և առաջնային դիվանագիտական ջանք և նախաձեռնողականություն է ցուցաբերում Միացյալ Նահանգները, ես չեմ կարծում, որ Ֆրանսիայի և Եվրոպայի խորհրդի քաղաքական, դիվանագիտական գործիքակազմն ավելին է և հնարավոր է ակնկալել ավելի մեծ էֆեկտ, քան Միացյալ Նահանգների դիվանագիտական ջանքն է, և, իհարկե, այս ամենն էլ իր հերթին կախված է նաև Ռուսաստանի վերաբերմունքից, իրեն հայտարարել է հակամարտության մաս, չմոռանանք օրեր առաջ Զախարովայի հայտարարությունը», - ասաց Բադալյանը։Պրահայում երեկ քառակողմ հանդիպմանը նախորդեցին օրվա առաջին կեսին Ադրբեջանի ԶՈւ-ի կողմից կրակոցները հայ-ադրբեջանական սահմանի արևելյան հատվածում տեղակայված հայկական դիրքերում ամրաշինական աշխատանքներ կատարող շինտեխնիկայի ուղղությամբ։Բադալյանի կարծիքով՝ Փաշինյան-Ալիև բանակցություններում որպես միջնորդ հանդես եկող կողմերը պետք է փորձեն պատասխանտվություն ստանձնել հրադադարի պահպանման ռեժիմի համար։«Առավել ևս, երբ մենք գործ ունենք մի իրավիճակի հետ, երբ ադրբեջանական կողմը պարզապես թիրախավորում է Հայաստանի տարածքում ամրաշինական աշխատանք կատարող ուժերին։ Այսինքն՝ որևէ ռազմական գործողություն չի կատարվում, բայց Ադրբեջանը, կրկնեմ, Հայաստանի տարածքում թիրախավորում է և խախտում հրադադարը», - ասաց քաղաքական մեկնաբանը։Երբ նման գործողությունները չեն արժանանում համարժեք գնահատականի, դրանից հետո Ադբեջանը ռազմական հարձակումների միջոցով է փորձում ավելի մեծ քաղաքական պահանջներ դնել բանակցային սեղանին, կարծում է Բադալյանը։ "
Քաղաքականություն,"Փաշինյանը, ըստ ընդդիմադիրների, պատրաստվում է Արցախը ճանաչել Ադրբեջանի կազմում՝ փորձելով դրա պատասխանատվությունը բարդել «նախկինների» վրա "," Նախկին նախագահներ Ռոբերտ Քոչարյանի և Սերժ Սարգսյանի թիմակիցների համոզմամբ՝ վարչապետ Նիկոլ Փաշինյանն պատրաստվում է Արցախը ճանաչել Ադրբեջանի կազմում՝ միաժամանակ փորձելով դրա համար պատասխանատու դարձնել նախկին իշխանություններին։«Այսինքն՝ ինքը հասարակությանը հերթական իր դավաճանական քայլերից առաջ փորձում է նախապատրաստել և հերթական անգամ նախկինների գրպանը տեղավորել էդ պրոցեսը», - ասում է ընդդիմադիր «Հայաստան» դաշինքի պատգամավոր Ագնեսա Խամոյանը։ «Ինքը պատրաստվում է նոր կապիտուլյացիայի։ Դրա մասին երեկ բաց խոսեց։ Երեկ նա ասաց փաստացի, որ այո, Արցախը նա ճանաչելու է Ադրբեջանի կազմում։ Պարզապես փորձեց էդ մեղքը բարդել նախկինների վրա», - նշեց ՀՀԿ փոխնախագահ Արմեն Աշոտյանը։Փաշինյանը երեկ Ազգային ժողովում պնդել էր, թե դեռևս 1999-ին ԵԱՀԿ Ստամբուլյան անվտանգության խարտիայի վավերացման մասին որոշումներով, ապա նաև Մադրիդյան հայտնի սկզբունքներով Հայաստանը Արցախը ճանաչել է Ադրբեջանի կազմում։Քոչարյանի և Սարգսյանի թիմակիցները հակադարձում են՝ այդ դեպքում ինչո՞ւ անցած տարիներին Ադրբեջանի իշխանությունները գոնե մեկ անգամ այդ մասին հրապարակավ չեն հայտարարել։Ռոբերտ Քոչարյանի առաջնորդած «Հայաստան» խմբակցության պատգամավոր Ագնեսա Խամոյանը Փաշինյանին հարցում է՝ եթե նախկիններն արդեն իսկ Արցախը ճանաչել են Ադրբեջանի մաս, ինչո՞ւ է Ալիևը հիմա ամեն գնով փորձում պարտադրել Փաշինյանին խաղաղաղության պայմանագիր կնքել և ճանաչել Ադրբեջանի տարածքային ամոբողջականությունը. - «Ինչո՞ւ է Ալիևը ամեն ինչ անում, իրեն պատառոտում, Նիկոլ Փաշինյանին պարտադրում, որ վերջինս ստորագրի խաղաղության համաձայնագիր, որի առաջին կետը Ադրբեջանի տարածքային ամբողջականությունը ճանաչելն է, ճանաչել Արցախը Ադրբեջանի կազմում»։Երրորդ նախագահ Սերժ Սարգսյանի ղեկավարած Հանրապետական կուսակցության փոխնախագահ Արմեն Աշոտյանը պնդում է՝ Փաշինյանը իրականությունն աղավաղելու համար այնպիսի փաստարկների է դիմում, որոնց անգամ Ալիևն ու ադրբեջանական դիվանագիտությունը երբևէ չեն դիմել. - «Դուք պատկերացրեք ինչ աստիճանի սուտ է դա, որ անգամ ստից չխորշող, փրփուրներից կառչող, մանիպուլյացիաների գրոսմայստեր ադրբեջանական դիվանագիտությունը երբևէ ոչ մի հարթակում չի ասել այսպիսի հիմարություն։ Որովհետև հասկացել է, որ հիմք չկա դրա համար»։Անդրադառնալով Փաշինյանի մեղադրանքին, որ դեռ Քոչարյանի օրոք, 1999- ի Ստամբուլյան անվտանգության խարտիայի վավերացման մասին որոշումներով Հայաստանը Արցախը ճանաչել Ադրբեջանի կազմում՝ Խամոյանը հակադարձում է՝ այդ փաստաթղթով չի ճանաչվել Ադրբեջանի տարածքային ամբողջականությունը. - «Էդտեղ խոսվում է, օրինակ, Ռուսաստանի տարածքային ամբողջականության մասին, Մոլդովայի, Կոսովոյի տարածքային ամբողջականության մասին, և միայն Արցախի դեպքում է, Ղարաբաղյան հակամարտության դեպքում է, որ խոսք չի գնում Ադրբեջանի տարածքային ամբողջականության մասին»։Ինչ վերաբերում է 2007-ի Մադրիդյան սկզբունքներին, ապա Խամոյանը հիշեցնում է՝ այդ փաստաղթղում խոսվում էր ազգերի ինքնորոշման իրավունքի մասին։Հանրապետական կուսակցության փոխանախագահ Արմեն Աշոտյանն էլ հիշեցնում է՝ 2020 թվականի հունվարին Կապանի ասուլիսում Փաշինյանը ընթերցեց ղարաբաղյան բանակցային գործընթացում Սերժ Սարգսյանի թողած ժառանգությունը, որտեղ կրկին խոսվում էր Արցախի ժողովրդի ինքնորոշման իրավունքի մասին։«Կարող ենք ֆիքսել, թե Սերժ Սարգսյանը ինչ ա թողել սեղանին բովանդակային Ղարաբաղի հարցի վերաբերյալ։ Մեջբերում եմ. Յոթ շրջանների՝ Աղդամի, Ֆիզուլիի, Ջեբրայիլի, Զանգելանի, Ղուբաթլուի, Քելբաջարի և Լաչինի վերադարձը Ադրբեջանին՝ պայմանով, որ պահպանվում է Լեռնային Ղարաբաղը Հայաստանին կապող միջանցք։ Հաջորդ կետը. Կողմերի միջև համաձայնեցված ժամկետներում ՄԱԿ-ի կամ ԵԱՀԿ հովանու ներքո Լեռնային Ղարաբաղի ողջ բնակչության ազատ կամարտահայտություն հանդիսացող համընդհանուր քվեարկության միջոցով Լեռնային Ղարաբաղի վերջնական իրավական կարգավիճակի որոշումը, որը կլինի իրավական առումով պարտադիր և կհամապատասխանի միջազգային իրավունքի նորմերին և սկզբունքներին՝ նկատի ունենալով, որ քվեարկության դրված հարցը կամ հարցերը չպետք է սահմանափակվեն և կարող են ներառել կարգավիճակին վերաբերող բոլոր տարբերակները։ Լեռնային Ղարաբաղը պետք է օժտվի ժամանակավոր կարգավիճակով», - ասել էր Փաշինյանը։«Եթե սա կապիտուլյացիա է, այսինքն՝ հայկական երկրորդ պետականության ստեղծման համար հնարավորություն, երկու ռազմավարական շրջանը պահելու հնարավորություն, միջանկյալ երաշխավորված կարգավիճակ միջազգային անվտանգային երաշխիքներով... եթե սա կապիտուլյացիա է, բա նոյեմբերի 9-ի փաստաթուղթը ի՞նչ է», - հակադարձեց Աշոտյանը։Բացի այդ, ընդդիմադիրները հիշեցրին, որ դեռ 2019-ին վարչապետը հայտարարել էր, որ բանակցությունները սկսում է իր սեփական կետից, Ազգային ժողովի ամբիոնից հայտարարել է թե ինչ որ պետք է այն էլ բանակցում է, իսկ հիմա փորձում է ողջ պատասխանատվությունը բարդել նախկինների վրա։  "
Քաղաքականություն,Լուծումը Ստեփանակերտ-Բաքու ձևաչափին թողնելը նշանակում է Արցախն առանց հայի. Աննա Գրիգորյան," «Ազատություն». - Իլհամ Ալիևի հետ նախատեսված հանդիպումից ժամեր առաջ երեկ խորհրդարանում վարչապետն ասաց, որ վերջին շրջանի բանակցությունների բովանդակությամբ տեսնում է ճանապարհ լուծման։ Դուք կռահո՞ւմ եք ինչի մասին է խոսքը։Գրիգորյան. - Անկեղծ ասած, դժվար է պատկերացնել՝ հաշվի առնելով, թե Ադրբեջանը կոնկրետ ինչ պահանջներ է դրել Հայաստանի Հանրապետության առջև։ Այսինքն՝ պահանջների համատեքստը քննարկելիս դժվար է հասկանալ, թե ընդհանրապես ինչ առաջընթացի մասին կարող է գնալ խոսքը։ Հետևաբար ես կարծում եմ, որ Նիկոլ Փաշինյանը երեկ Ազգային ժողովի ամբիոնից խոսելիս ընդամենը ուզում էր ասել, որ այո, ես վճռական եմ ստորագրել ցանկացած փաստաթուղթ՝ եթե նույնիսկ այնտեղ ներառված է, օրինակ, Արցախի վերջնականապես ամրագրումը Ադրբեջանի տարածքային ամբողջականության մեջ։ Այսինքն՝ իր վճռականությունը ինքը մեծ հաշվով արտահայտել է և որևէ տեղ նույնիսկ չի թողել քննարկելու, թե հարյուր հազարավոր մեր հայրենակիցների ճակատագիրը ինչպես է լուծվելու, անվտանգության ինչ երաշխիքներ են ապահովելու այդ մարդկանց համար։ Դեռ չեմ խոսում Զանգեզուրի հնարավոր միջանցքի մասին, ընդհանրապես Սյունիքի, Գեղարքունիքի, Վայոց Ձորի գոյության մասին։«Ազատություն». - Կարծես ինչ-որ լուծում ուրվագծվում է, ըստ իր խոսքի։ Որ ճանաչենք միմյանց տարածքային ամբողջականությունը, 29 հազար 800-ի անձեռնմխելիությունը ապահովենք Հայաստանի տարածքի, իսկ Արցածի ճակատագիրը մնում է Ստեփանակերտ - Բաքու բանակցությունների ձևաչափին։Գրիգորյան. - Եթե նույնիսկ ճանաչում են միմյանց տարածքային ամբողջականությունը, և որևէ անդրադարձ չի կատարվում Արցախյան հիմնախնդրին կամ Արցախի կարգավիճակին, դա նշանակում է ուղիղ դատապարտել հարյուր հազարավոր մեր հայրենակիցներին էթնիկ զտման ու սկսել «Արցախն առանց հայի» պրոցեսը։ Եվ միֆ է, երևակայություն է այն թեզը, որ մենք դուրս ենք գալիս բանակցային պրոցեսից, եթե Ստեփանակերտն ու Բաքուն որոշեն, թե ինչպես են հետո իրար հետ ապրելու։ Եթե Երևանը, ունենալով ավելի բարձր կշիռ միջազգային հարաբերություններում, չի կարողանում հասնել նրան, որպեսզի Արցախը ունենա որևէ կարգավիճակ, ինչպե՞ս կարող է Ստեփանակերտը, Բաքվի հետ մեն-մենակ մնալով, որոշակի կարգավիճակ իրեն ապահովել։ Սա ուղղակի աբսուրդ է, սա ուղղակի միջոց է մոլորեցնելու մեր ժողովրդին, ասելու, որ մենք դուրս են գալիս, բայց այլ ֆորմատ ենք ձևավորում։ Իմիջիայլոց, Արցախում Անվտանգության խորհրդի ընդլայնված նիստ էր տեղի ունեցել, հայտարարություն էր ընդունվել, որտեղ հետևյալ ամրագրումը կար, որ պետք է լիարժեք այնպիսի ֆորմատ գոյություն ունենա, միջազգային այնպիսի ֆորմատ, որտեղ Արցախն իսկապես նորմալ ներկայացվածություն կարող է ունենալ, միգուցե դրանից հետո հնարավոր լինի բանակցություններ վարել։ Բայց եթե Նիկոլ Փաշինյանը, երբ տարիներ շարունակ ասում էր՝ Արցախը պետք է լիարժեք կողմ դառնա, չի կարողացել անել մինչև պատերազմը, ապա պատերազմից հետո ես գրեթե բացառում եմ, որ նման ֆորմատ ձևավորվի։ Եվ թողնել Արցախը, այսինքն՝ պաշտոնական Ստեփանակերտը, Բաքուն, որևէ կերպ նաև Մոսկվայի ներգրավվածությամբ, ուղիղ նշանակում է ենթակայություն ադրբեջանական։ Եվ դա կարող է մաքսիմում քննարկվել, օրինակ, Արցախում մի հայկական դպրոց լինի, թե չլինի։ Հարցազրույցն ամբողջությամբ կարող եք դիտել այստեղ.  "
Քաղաքականություն,Մեկնարկել են Փաշինյանի ոչ պաշտոնական հանդիպումները Էրդողանի ու Ալիևի հետ," Հայաստանի վարչապետի գլխավորած պատվիրակությունը ժամանել է Չեխիա, որտեղ այսօր մեկնարկում է Եվրոպական քաղաքական համայնքի առաջին գագաթնաժողովը։Առաջին անգամ մեկ սեղանի շուրջ են եվրոպական 44 երկրներ՝ ոչ միայն Միության անդամ պետությունները, այլև Միությունից դուրս եկած Մեծ Բրիտանիան, անդամակցության ձգտող թեկնածուները՝ Թուրքիան, Ալբանիան, ասոցացման համաձայնագիր ստորագրած Ուկրաինան, Մոլդովան, Վրաստանն ու համագործակցության ավելի ցածր աստիճան ունեցող Հայաստանն ու Ադրբեջանը։Եվրոպան միավորելու այս առաջարկը ներկայացրել էր Ֆրանսիայի առաջնորդ Էմանյուել Մակրոնը՝ Ուկրաինայի դեմ Ռուսաստանի սկսած պատերազմից հետո։ Ինչպես այս օրերին եվրոպական օրաթերթերն են գրում՝ հավաքի ամենաակնառու ուղերձը կդառնա եվրոպական մայրցամաքի բոլոր ղեկավարների համատեղ, այսպես կոչված, ընտանեկան լուսանկարը՝ առանց Ռուսաստանի ու Բելառուսի՝ կրկին ի ցույց դնելով երկուսի միայնությունն ու մեկուսացումն աշխարհում։Ընդարձակ հավաքի մասնակիցները մի քանի ժամ կքննարկեն անվտանգության ամրապնդման հնարավորությունները, Եվրոպայի էներգետիկ խնդիրներն ու մյուս մարտահրավերները։ Ավելի ուշ՝ մինչև կեսգիշեր, նախատեսված են երկկողմ ու եռակողմ բանակցություններ։Պրահայում սկսված գագաթնաժողովի կուլիսներից լուսանկարներ են տարածվում, որտեղ երևում է, որ Հայաստանի, Ադրբեջանի ու Թուրքիայի առաջնորդները արդեն նստել են մեկ սեղանի շուրջ՝ ոչ պաշտոնական միջավայրում։ Եվրամիության քաղաքական հանրույթի՝ այսօր Պրահայում սկսված պաշոնական հանդիպումները տեղի կունենան մի քանի ժամից․ նախ, տեղի կունենա Հայաստանի, Ադրբեջանի, Ֆրանսիայի առաջնորդների ու Եվրոպական խորհրդի ղեկավարի հանդիպումը՝ տարածաշրջանում ստեղծված իրավիճակից լուծումներ գտնելու շուրջ:Սա առաջնորդների առաջին հանդիպումն է մոտ երկու շաբաթ առաջ տեղի ունեցած հարձակումից հետո, որի արդյունքում ադրբեջանական բանակը ներխուժել է Հայաստան՝ օկուպացնելով որոշ տարածքներ։Քառակողմ հանդիպումից առաջ Ադրբեջանի նախագահը, արձագանքելով «Ազատության» հարցին, թե Փաշինյանը կոչ է անում Բաքվին ուղիղ խոսել Ղարաբաղի հետ, որն է նրա պատասխանը, ասել է. «Ղարաբաղի հայերը մեր քաղաքացիներն են։ Նրանց հետ շփումը մեր ներքին գործն է, որը մենք երրորդ երկրի հետ չենք պատրաստվում քննարկել»։ Այսօր առաջին անգամ պաշտոնապես կհանդիպեն նաև Թուրքիայի ու Հայաստանի ներկայիս ղեկավարները։Ո՞րն է հիմա հայ-թուրքական սահմանի բացման ամենամեծ արգելքը, «Ազատության» թղթակիցն այսօր հարցրել է Թուրքիայի նախագահ Ռեջեփ Էրդողանին։ Նա հստակ պատասխան չի տվել:«Կանենք այն, ինչ անում էինք մինչ օրս», - ասել է Թուրքիայի նախագահը առանց հավելյալ մանրամասների։Գագաթնաժողովի վայր՝ Չեխիայի նախագահական նստավայր, ժամանելուց առաջ Ադրբեջանի նախագահն արդեն իսկ երկկողմ հանդիպում է ունեցել Եվրոպական խորհրդի ղեկավար Շառլ Միշելի հետ։Ադրբեջանի նախագահականի փոխանցմամբ, կողմերը քննարկել են հաջորդ ամիս Բրյուսելում նախատեսված Փաշինյան-Ալիև-Միշել եռակողմ հանդիպման օրակարգը։ Այս հանդիպման պայմանավորվածությունը ձեռք էր բերվել օգոստոսին, սակայն դրանից երկու շաբաթ անց Ադրբեջանը հարձակվել էր Հայաստանի վրա, ըստ փորձագետների, լուրջ հարված հասցնելով նաև Եվրամիության միջնորդական ջանքերին։Հայաստանի վարչապետի ու Եվրոպական հանձնաժողովի ղեկավարի միջև դեմ առ դեմ՝ երկկողմ հանդիպում այսօր նախատեսված չէ։Բանակցությունները տեղի են ունենում Հայաստանի համար վճռորոշ փուլում, երբ Ադրբեջանը երկու շաբաթ առաջ իրականացրած հարձակմամբ օկուպացրել է Հայաստանի տարածքները՝ առաջխաղացման գնալով Ջերմուկում և Սյունիքում։Պրահա Ժամանելուց առաջ՝ երեկ վարչապետ Փաշինյանը խորհրդարանում հայտարարել էր, թե անվտանգային իրավիճակը Հայաստանի շուրջ մնում է կայուն, լարված, միաժամանակ պնդել, թե լարվածության թուլացման որոշ միտումներ է տեսնում Վաշինգտոնի միջնորդությամբ Ադրբեջանի հետ կայացած բանակցություններից հետո։Այդ բանակցությունների մանրամասները դեռ չեն հաղորդվել, հայկական կողմը միայն ասել է, որ Հայաստանի ու Ադրբեջանի արտգործնախարարները մտքեր են փոխանակել Ստեփանակերտի և Բաքվի միջև քննարկումների մեխանիզմ ստեղծելու վերաբերյալ, նույն օր, սակայն, Ադրբեջանի նախագահը հայտարարեց, թե Ղարաբաղում ապրող իր քաղաքացիներին վերաբերող հարցեր որևէ այլ երկրի հետ չի քննարկելու։Հայաստանի վարչապետի գլխավորած պատվիրակության կազմում է նաև Թուրքիայի հետ հարաբերությունների կարգավորման գծով հատուկ ներկայացուցիչ Ռուբեն Ռուբինյանը։Թուրքական մամուլը, հղում անելով դիվանագիտական աղբյուրներին, գրում է, թե Պրահայում կարող է առաջընթաց գրանցվել ինչպես Անկարայի միջև հարաբերությունների կարգավորման հարցում, այնպես էլ Հայաստանի և Ադրբեջանի միջև հաշտության պայմանագրի նախապատրաստման գործում։  "
Քաղաքականություն,Նիկոլ Փաշինյանը ժամանել է Պրահա," Վարչապետ Նիկոլ Փաշինյանը ժամանել է Պրահա:Վարչապետին ուղեկցում են Արտաքին գործերի նախարար Արարատ Միրզոյանը, Ազգային ժողովի փոխնախագահ Ռուբեն Ռուբինյանը և պաշտոնատար այլ անձինք:Ըստ Փաշինյանի գրասենյակի՝ վարչապետն այսօր կմասնակցի Եվրոպական քաղաքական համայնքի գագաթնաժողովին:Այցի շրջանակում Պրահայում տեղի է ունենալու Փաշինյանի, Ֆրանսիայի նախագահ Էմանյուել Մակրոնի, Եվրոպական խորհրդի նախագահ Շառլ Միշելի և Ադրբեջանի նախագահ Իլհամ Ալիևի քառակողմ հանդիպումը: Նույն օրը նախատեսված է նաև Հայաստանի վարչապետի և Թուրքիայի նախագահ Ռեջեփ Թայիփ Էրդողանի հանդիպումը:Քաղաքագետ Տիգրան Գրիգորյանը նախօրեին «Ազատության» հետ հարցազրույցում ասել էր, որ Պրահայի հանդիպումներից որևէ դրական ակնկալիք չունի՝ շեշտելով՝ սպառնալիքներ են լինելու, ամեն ինչ անելու են, որ ստիպեն Հայաստանին ընդունելու Ադրբեջանի ներկայացրած պահանջները։Գրիգորյանի հետ հարցազրույցից մի հատված ներկայացնում ենք ստորև․«Ազատություն»․ - Պարոն Գրիգորյան, Պրահայում հանդիպելու են Էրդողանն ու Փաշինյանը։ Երևանն ասում է՝ «Ղարաբաղի հարցը չենք քննարկելու», դա հնարավո՞ր է։Գրիգորյան․ - Չեմ կարծում, թե հնարավոր է։ Կարծում եմ՝ պարզ է ինչ պետք է ակնկալել այդ հանդիպումից։ Էրդողանն, ինչպես իր հրապարակային ելույթներում, այդպես էլ այդ հանդիպման ընթացքում, նշելու է, որ Երևանը պետք է ընդունի Բաքվի պահանջները երկու կարևորագույն հարցերում՝ խաղաղության պայմանագրի օրակարգի հարցում և միջանցքի հարցում, և միայն դրանից հետո հնարավոր է ինչ-որ հայ-թուրքական կարգավորման գործընթաց։ Հիշում ենք, որ հայ-թուրքական այս գործընթացի մեկնարկին ևս Հայաստանի իշխանությունները հայտարարում էին, որ «որևէ նախապայման չկա, որ գնում ենք կարգավորման առանց նախապայմանների», բայց ընթացքում թուրքական կողմն արդեն հրապարակայնորեն սկսեց խոսել այդ նախապայմանների մասին։ Այս փուլում ես որևէ դրական արդյունք այդ հանդիպումից չեմ ակնկալում։«Ազատություն»․ - Այսինքն, ավելին՝ ուղիղ ճնշո՞ւմ է լինելու այդ հանդիպմանը Հայաստանի վրա։Գրիգորյան․ - Վստահաբար, ես կարծում եմ, որ սպառնալիքներ էլ են լինելու, որ եթե Երևանը չկատարի այդ պահանջները, Թուրքիան, առնվազն, աջակցելու է Ադրբեջանին այդ նոր ռազմական էսկալացիայի պարագայով, հիմա ամեն ինչ անելու են Հայաստանին ստիպելու համար այդ պահանջներն ընդունել։«Ազատություն»․ - Իլհամ Ալիևը նորից ասել է, որ «միջազգային որևէ խաղացողի հետ չեն պատրաստվում քննարկել Ղարաբաղում ապրող հայերի ճակատագիրը, քանի որ նրանք Ադրբեջանի քաղաքացիներ են»։ Բայց ամեն ինչ էդքան հեշտ չէ, իրենք ինչպե՞ս են խոսելու Ղարաբաղում ապրող հայերի հետ։Գրիգորյան․ - Ես չեմ կարծում, թե այնտեղ խոսելու կամ չխոսելու խնդիր կա։«Ազատություն»․ - Դա նշանակում է, ուրեմն, վտարել էդ մարդկանց։Գրիգորյան․ - Դե՝ այո, դա հստակ է։ Ես կարծում եմ, որ եթե նմանատիպ փաստաթուղթ ստորագրվի, դժվար թե մոտ ապագայում, այսինքն՝ մինչև 2025 թվականը գետնի վրա դեֆակտո իրավիճակը փոխվի քանի ռուսներն այնտեղ են, բայց Ադրբեջանի ռազմավարական նպատակը ռուս խաղաղապահներին Արցախից դուրս բերելն է, և դուրս բերելուց հետո, պարզ է, թե ինչ է տեղի ունենալու՝ մարդիկ պարզապես ռուս խաղաղապահների հետ այդ տարածքը լքելու են։Հարցազրույցն ամբողջությամբ կարող եք դիտել ստորև․  "
Քաղաքականություն,Ռոբերտ Քոչարյանի և Սերժ Սարգսյանի թիմակիցները հակադարձում են Նիկոլ Փաշինյանի երեկվա մեղադրանքներին," Վերջին երեք տասնամյակում բանակցված ցանկացած փաթեթ շատ ավելի լավը կլիներ կյանքի կոչվելու դեպքում, քան այն, ինչ կա այսօր. այսպես են երկրորդ նախագահ Ռոբերտ Քոչարյանի գլխավորած «Հայաստան» դաշինքից արձագանքում վարչապետի երեկվա հայտարարություներին: Նիկոլ Փաշինյանը երեկ պնդել էր, որ երկրորդ նախագահ Ռոբերտ Քոչարյանն ու նախկին արտգործնախարար Վարդան Օսկանյանն են իրենց որոշումներով Արցախը ճանաչել Ադրբեջանի մաս՝ նախ Ղարաբաղը դուրս թողնելով բանակցային գործընթացից, և ապա 1999 թվականին վավերացնելով ԵԱՀԿ ստամբուլյան անվտագության խարտիան և նաև ընդունելով Մադրիդյան սկզբունքները: Իսկ Սերժ Սարգսյանը դրանք ընդունել է որպես իշխանությունը ստաձնելու նախապայման:«Ում վրա են ինչ ուզում բարդել»,- երեկ Ազգային ժողով-Կառավարություն հարցուպատասխանի ժամանակ ասաց վարչապետ Նիկոլ Փաշինյանը։Ընդդիմադիր «Հայաստան» խմբակցության պատգամավոր Ագնեսա Խամոյանն ասում է՝ Նիկոլ Փաշինյանը դարձյալ կրկնում է իր հին թեզը:«Նիկոլ Փաշինյանն Ազգային ժողովի ամբիոնից հերթական անգամ խաղարկեց, ժողովրդական խոսքն եմ մեջբերում, «խեղճ հարիֆ Նիկոլն ի՞նչ անի, նախկիններն են մեղավոր» արդեն վաղուց մաշված թեզը։ Ես կարծում եմ, որ յուրաքանչյուր գիտակից, ողջախոհ քաղաքացի շատ լավ հասկանում է, որ վերջին 30 տարվա ընթացքում բանակցված ցանկացած բանակցային փաթեթ շատ ավելի լավը կլիներ, եթե կյանքի կոչվեր, քան այն, ինչ այսօր ունենք Նիկոլ Փաշինյանի ապիկարության, անկարողության պատճառով և հետևանքով։ Դուք կհարցնեք, ես վստահ եմ, ստամբուլյան խարտիայի մասով, 1999 թվականի ստամբուլյան փաստաթղթում ուշագրավ է, որ բոլոր դեպքերում՝ բոլոր երկրների դեպքերում, Լեռնային Ղարաբաղից բացի նշվում է երկրի ինքնիշխանությունը, տարածքային ամբողջականությունը։ Շեշտում եմ՝ բոլոր դեպքերում, բացի Լեռնային Ղարաբաղից», - ասաց Խամոյանը։Ինչ վերաբերում է երրորդ նախագահ Սերժ Սարգյանին, ապա վարչապետն ասել էր. - «Սերժ Սարգսյանը սեղանին թողել է կապիտուլյացիայի թուղթը և հեռացել է»։Արձագանքելով այս հայտարարությանը՝ երրորդ նախագահի գլխավորած «Հանրապետական» կուսակցության փոխնախագահ Արմեն Աշոտյանը հիշեցնում է վարչապետի 2020 թվականի Կապանի մամլո ասուլիսը, որտեղ Փաշինյանը մեջբերում էր Սերժ Սարգսյանի ժառանգություն թողած փաստաթղթից:«Նիկոլ Փաշինյանն անձամբ է ընթերցել Սերժ Սարգսյանի թողած թուղթը, այն թուղթը, որը ենթադրում էր Արցախի ժողովրդի ինքնորոշման իրավունքի միջազգային ճանաչում և իրացման երաշխիքների ստեղծում, այն թուղթը, որը ենթադրում էր Արցախի միջանկյալ կարգավիճակ, այն թուղթը, որը ենթադրում էր Քելբաջարի և Լաչինի շրջանների պահպանում հայկական վերահսկողության ներքո և այդ ամենը 5 վերադարձվելիք շրջանների դիմաց։ Այդքանից հետո ելնել և Ազգային ժողովի ամբիոնն օգտագործել կեղծիքի, ստի, մանիպուլյացիայի իրեն դեռ հավատացող միամիտ ժողովրդի մի հատվածի ուղեղները լվալու համար՝ հիմնավորելու համար, թե ինչու Արցախը Նիկոլ Փաշինյանի ձեռամբ հանձնվում է Ադրբեջանին, ես որակավորումներ չեմ տա, թող տա մեզ լսող ունկնդիրը։ Եթե Սերժ Սարգսյանի այդ թողած թուղթը կապիտուլյացիա է, ապա Նիկոլ Փաշինյանի նոյեմբերի 9-ին ստորագրած հայտարարությունն ի՞նչ է», - նշեց Աշոտյանը։ "
Քաղաքականություն,"Փաշինյանը Քոչարյանին ու Սարգսյանին է մեղադրում, պնդում՝ նրանք են Արցախը ճանաչել Ադրբեջանի մաս "," Վարչապետն այսօր ԱԺ - Կառավարություն հարցուպատասխանի ժամանակ հայտնեց Պրահայում Ալիևի հետ քառակողմ և Էրդողանի հետ երկկողմ հանդիպման մասին։Փաշինյանը վաղը Չեխիայի մայրաքաղաքում մասնակցելու է Եվրոպական քաղաքական համայնքի գագաթնաժողովին. - «Քառակողմ հանդիպում է նախատեսված իմ և Ադրբեջանի նախագահի և Ֆրանսիայի նախագահի և Եվրամիության խորհրդի նախագահի միջև։ Նաև նախատեսված է հանդիպում Թուրքիայի նախագահի հետ։ Դրա հնարավորության մասին մենք հայտարարել էինք։ Եվ նաև իհարկե հիմնական հանդիպումները կլինեն, եթե որևէ բան չփոխվի, հիմնական հանդիպումները կլինեն սրանք, այս ուղղություններով, որը ըստ էության ընդհանուր խաղաղության օրակարգի քննարկման մեջ է»։Փաշինյանի վերլուծությամբ՝ վերջին շրջանի դիվանագիտական աշխատանքը Հայաստանի համար առաջ գնալու որոշակի տարածք է ստեղծել, և ինքը քաղաքական մեծամասնության հետ պատրաստվում է գնալ այդ ճանապարհով։ Ասաց, թե վերահաստատում է խաղաղության օրակարգը իր վերջին հարցազրուցում հայտարարած սկզբունքերի հիման վրա. - «Չգիտեմ էսօր էս իմ հայտարարությունը ով ոնց կնենգափոխի, հետո քանի՞ հոգի երեկոյան զբոսանքի դուրս կգա, ես ասում եմ, որ այդ պատասխանատվությունը ստանձնելու եմ, ես գնում եմ էդ ճանապարհով, ես գնալու եմ էդ ճանապարհով։ Բայց էստեղ նորությունն այն է, որ վերջին շրջանի բանակցությունների և բովանդակության արդյունքում ես տեսնում եմ ճանապարհ գնալու։ Սա է ամենակարևոր արձանագրումը»։Այդ ճանապարհով գնալու ուղղությունների մասին խոսեց նաև։ Նախ, Ադրբեջանի հետ միմյանց տարածքային ամբողջականության ճանաչում։ «Այս պարագայում ի՞նչ է լինելու Լեռնային Ղարաբաղի հետ» հարցի պատասխանը Փաշինյանը տվեց, երբ մատնանշեց երկրորդ ուղությունը. - «Կարծում եմ, որ կա որոշակի տարածք, որպեսզի տեղի ունենա և մեկնարկի խոսակցություն Լեռնային Ղարաբաղի և Ադրբեջանի միջև։ Իսկ այս երկու ուղղությունները ես համարում եմ անկյունաքարային նշանակություն ունեցող»։Հենց այս հարցի շրջանակներում Փաշինյանը որոշեց անդրադառնալ մեղադրանքերին, թե իրենք Արցախը ճանաչում են Ադրբեջանի կազմում, և որոշեց պատասխանել դրանց։ Պնդեց, թե երկրորդ նախագահ Ռոբերտ Քոչարյանն ու նախկին արտգործնախարար Վարդան Օսկանյանն են իրենց որոշումներով Արցախը ճանաչել Ադրբեջանի մաս։1998-ին Ղարաբաղը բանակցային գործընթացից դուրս թողնելու և1999 նոյեմբերին ԵԱՀԿ ստամբուլյան անվտանգության խարտիայի վավերացման մասին որոշումներով է, ըստ Փաշինյանի, Հայաստանը Արցախը ճանաչել Ադրբեջանի կազմում։Այդ որոշումներն ու դրանց հետևանքները այլևս անհնար է հետ պտտել, պնդեց վարչապետը. - «Ո՞ւմ վրա են ինչ ուզում բարդել։ Այսինքն՝ էս մոտեցումը՝ Հայաստանը ճանաչել՞ է արդյոք Լեռնային Ղարաբաղը Ադրբեջանի մաս։ Այո, ճանաչել է, և դրա հեղինակը Վարդան Օսկանյանն ու Ռոբերտ Քոչարյանն են։ Եվ Սերժ Սարգսյանն ու Էդվարդ Նալբանդյանը էդ ժառանգությունը ընդունել են՝ որպես իշխանություն ստանձնելու նախապայման։ Ռոբերտ Քոչարյանն էլ 98 թվին իշխանությունը ստանձնելու նախապայման որպես Ղարաբաղը դուրս ա թողել բանակցային գործընթացից՝ դրանով դնելով անկյունաքարը»։Փաշինյանը չխոսեց սակայն այն մասին, թե ովքեր են եղել այդ նախապայմանը դնողները, և եթե նորանկախ Հայաստանում իշխանության փոփոխությունը Ղարաբաղի հարցով նախապայմանների ստանձմամբ է եղել, իր առջև նման նախապայմաններ դրվե՞լ են, թե՞ ոչ։Փաշինյանը անդրադարձավ նաև 2019 թվականին Արցախի Վերածննդի հրապարակում իր «Արցախը Հայաստան է, և վե'րջ» հայտարարությանը։ Ասաց՝ չէ՞ որ 1990 թվականի Անկախության հռչակագրի նախաբանում է հղում արված Հայաստանի և Ղարաբաղի վերամիավորման մասին Գերագույն խորհրդի որոշումներին. - «Մեզ ուղղված բոլոր մեղադրանքների հասցեատերերը իրենք են։ Սկսած Ղարաբաղը Ադրբեջանի կազմում ճանաչելու մեղադրանքից, վերջացրած կապիտուլյացիայի մեղադրանքից։ Որովհետև էն թուղթը, որը սեղանին թողել ա Սերժ Սարգսյանը, բանակցային էն թուղթը, որը թողել ա, եթե այդ չափանիշներով և այդ բանաձևերով գնահատենք, դա եղել ա կապիտուլյացիայի թուղթ։ Սերժ Սարգսյանը սեղանին թողել ա կապիտուլյացիայի թուղթը և հեռացել ա»։Արտգործնախարար Արարատ Միրզոյանն էլ այսօր պատգամավորներին հաստատեց, որ ադրբեջանցի գործընկերոջ հետ վերջին հանդիպմանը Բաքուն Երևանին է փոխանցել խաղաղության պայմանագրի տարրերը, որոնց հիմքում դեռ գարնանը հրապարակված Ադրբեջանի հինգ սկզբունքներն են։ Նշենք, որ կիրակի օրը Միրզոյան - Բայրամով հանդիպմանը հետևած պաշտոնական Երևանի հաղորդագրությունում այս մասին ոչինչ չկար։ Արտգործնախարարը հաստատեց, բայց մանրամասներ չփոխանցեց. - «Իսկապես մեզ փոխանցվել է էդպիսի փաստաթուղթ։ Կան բաներ, որոնք մենք դեռ վերլուծում ենք և անպայման կարձագանքենք։ Բաներ կլինեն, որ կրկին մեր համար ընդունելի կլինեն, բաներ կլինեն, որ ընդունելի չեն լինի։ Կլինեն առաջարկներ, որոնք մենք կառաջարկենք ներգրավել... նորմալ բանակցային գործընթաց կշարունակվի»։Հարցուպատասխանը այսօր ևս միայն իշխանականների մասնակցությամբ էր և ընդամենը կես ժամ տևեց։ Պատգամավորներից միայն չորսը հարցեր ունեին կառավարությանը և միայն մեկն էր ուղղված վարչապետ Փաշինյանին։  "
Քաղաքականություն,"Վարդանյանը «պատրաստ կլինի ընդունել Արցախի պետնախարարի պաշտոնը, եթե իր մոտեցումները լայն աջակցություն ստանան»"," Արցախի նախագահից պետնախարարի պաշտոնը զբաղեցնելու առաջարկ ստացած Ռուբեն Վարդանյանը հայտարարում է՝ պատրաստ կլինի ընդունել այն, եթե իր մոտեցումներն ու որոշումները լայն աջակցություն ստանան։«Առաջիկա օրերին ես շարունակելու եմ իմ շփումները մարդկանց հետ, որից հետո կկարողանամ պատասխանատու որոշում ընդունել»,- Ֆեյսբուքի իր էջում գրել է մեկ ամիս առաջ Ռուսաստանի քաղաքացիությունից հրաժարված ու Արցախ տեղափոխված գործարարը։54-ամյա Վարդանյանը գրառման մեջ չի ներկայացրել իր տեսլականը, բայց հայտարարել է, որ «Արցախի գոյությունը վտանգված է և աննախադեպ այս իրավիճակում ոչ հեշտ լուծումներ են պահանջվում»:Արցախի կառավարությունում Վարդանյանին բարձր պաշտոն առաջարկած Արայիկ Հարությունյանը հայտնել է, որ պատրաստ է նրան որոշումներ կայացնելու և գործելու լայն լիազորություններ տրամադրել։ Արցախի գործող պետնախարար Արտակ Բեգլարյանը ողջունել է այս քայլը։«Ավրորա» մարդասիրական նախաձեռնության ու «ԻԴԵԱ» հիմնադրամի համահիմնադիրը դեռ մեկ ամիս առաջ էր Արցախի կառավարությունում պաշտոն ստանձնելու պատրաստակամություն հայտնել։ Նա արդեն ֆեյսբուքյան իր էջում արցախցիների հետ իր հանդիպումների մասին է պատմում, լուսանկարներ հրապարակում։Արցախցի քաղաքագետ Մանվել Սարգսյանի կարծիքով՝ Վարդանյանի՝ Արցախում հայտնվելն ամենևին էլ պատահական չէր, այս առաջարկը՝ ևս։ Քաղաքագետը նկատում է՝ Լաչինի երեք բնակավայրերն ադրբեջանցիներին փոխանցելու շրջանում հանրության մոտ ավելացավ դժգոհությունը տեղի իշխանություններից։ Նաև այս ֆոնին էլ, ըստ Սարգսյանի, կարիք եղավ փոխել պետնախարարին։«Եղան զոհեր, վիրավորներ, ադրբեջանցիք դիրքեր գրավեցին, էդ ժամանակ արդեն չգիտես ոնց էլի անունը մեջտեղ դուրս եկավ։ Տպավորություն ստեղծվեց շատերի մոտ, որ իշխանություններն իրենք են մտածում ինչ-որ քայլեր անել, փոփոխությունների գնալ, որովհետև ժողովուրդը պահանջում էր կարևոր դեմքերի հրաժարականներ՝ երկրորդ, երրորդ դեմքերի հրաժարականներ էին պահանջում՝ մեղադրելով էդ մարդկանց», -ասաց Մանվել Սարգսյանը։Քաղաքագետը չի կարծում, որ առանց ռուսական կողմի իմացության է Վարդանյանին նման առաջարկ արվել, բայց Արցախում երկրորդ ամենաբարձր պաշտոնը ստանձնելուց հետո ինչպես կզարգանան իրադարձությունները, նաև Բաքվի հետ հարաբերություններում Վարդանյանն ինչ դեր կստանձնի, ասում է՝ ցույց կտա ժամանակը։«Հիմա էլ ոչ ոք չի հասկանում ուղարկել են իրեն, թե ինքն է որոշել, եթե ինքն է որոշել, էդ ո՞նց միանգամից եկավ պաշտոնի նշանակվի», - ասաց քաղաքագետը։Երևանում ծնված Վարդանյանը երկար տարիներ բիզնեսով է զբաղվել Ռուսաստանում, 90-ականներին ղեկավարել է «Տրոյկա դիալոգ» ընկերությունը, «Ֆորբսի» գնահատմամբ, նա մեկ միլիարդ դոլարի կարողություն ունի։  "
Քաղաքականություն,"Կաթողիկոսը կշարունակի ջանքերը, որ Հայաստանի ու Արցախի նախկին նախագահները կրկին հանդիպեն"," Այսօր Մայր Աթոռից հայտարարել են, որ Գարեգին երկրորդը առանձին քննարկումներ կսկսի նախագահների հետ, որ հստակեցնի նրանց միասնական հանդիպման շարունակության հարցը։Ե՞րբ են նախատեսված Վեհափառի հանդիպումները։ Մայր Աթոռի տեղեկատվական համակարգի տնօրեն Տ. Եսայի քահանա Արթենյանը փակագծեր չի բացում. - «Այս պահին ոչ մի հստակ բան չկա։ Պարզապես երբ որ կլինեն այդ հանդիպումները, ըստ պատշաճի կտեղեկացվի»։Լևոն Տեր-Պետրոսյանը, Ռոբերտ Քոչարյանը, Սերժ Սարգսյանը, Արկադի Ղուկասյանն ու Բակո Սահակյանը առաջին անգամ հանդիպեցին երկու շաբաթ առաջ՝ Մայր Աթոռում։ Ժամեր տևած հանդիպման արդյունքում այդպես էլ որեւէ համաձայնության չեկան, որոշեցին շարունակել հանդիպումները։«Եվ ես պիտի գնահատեմ Վեհափառ հայրապետի ջանքերը, եռանդը այս գործը գլուխ բերելու և շարունակելու ուղղությամբ», - նշել է Տեր-Պետրոսյանը։

Կաթողիկոսի նախաձեռնած հարթակի անհրաժեշտությունը, սակայն, սպառված է համարում Լևոն Տեր-Պետրոսյանը։ Բայց, ըստ առաջին նախագահի գրասենյակի՝ Վեհափառի համառ ջանքերն արդյունք տվեցին, և նրա նախաձեռնության շնորհիվ քաղաքական բանավեճ ծավալվեց։

Երեկ Փաշինյանի ընտանիքին պատկանող «Հայկական ժամանակ» թերթում «Հավաստի աղբյուր» ստորագրությամբ հրապարակվեցին Ադրբեջանի պահանջները։Այս հրապարկմանը նախորդել էին Տեր-Պետրոսյանի ու Քոչարյանի հայտարարությունները։ Առաջին նախագահը հանրային հեռուստաընկերության եթերում առաջարկել էր վարչապետ Փաշինյանը նախկին նախագահների հետ մեկ սեղանի շուրջ ներկայացնի՝ ինչ է Ադրբեջանը պահանջում Հայաստանից. - «Էնպիսի մի պահ է, որ պահանջում այսպիսի երկխոսություն և համատեղ որոշման կայացում»։

Ռոբերտ Քոչարյանը մերժեց այս առաջարկը։ Երկրորդ նախագահի պատկերացմամբ՝ լուծումը Փաշինյանի հրաժարականն է։ Չնայած առաջարկն անընդունելի է, բայց դուռը բաց է քննարկումների համար։ Ասել էր Ռոբերտ Քոչարյանը. - «Տեր-Պետրոսյանի առաջարկը կատեգորիկ անընդունելի էր, օրինակ ինձ համար։ Բայց մենք չենք ասել դրանից հետո, որ վերջ, մենք այլևս այստեղ չենք գալու, որովհետև սա անընդունելի է մեզ համար։ Մենք դուռը բաց ենք թողել քննարկումների համար»։

Վեհարանում հանդիպումից հետո դեռ չի խոսել Սերժ Սարգսյանը։ Երրորդ նախագահի գրասենյակը միայն կարճ հաղորդագրություն է տարածել. - «Նախագահ Սարգսյանը գոհունակությամբ փաստում է, որ իր երկու գործընկերների՝ ՀՀ առաջին և երկրորդ նախագահների հանրային վերջին ելույթները, այնուհանդերձ, մի կողմից՝ հանրային դիսկուրսը ակտիվ են պահում, մյուս կողմից՝ բաց են պահում դուռը հետագա հանդիպումների և քննարկումների համար»:

Պատրա՞ստ է գործող վարչապետը նախկին ղեկավարների հետ մեկ սեղանի շուրջ նստել ու բանակցությունների մասին պատմել։ Փաշինյանն իր վերջին հարցազրույցում ուղիղ չարձագանքեց. - «Քանի դեռ կոնկրետ ձևակերպված առաջարկ չկա, ես արձագանքելու հարկ չեմ համարում»։

Հարցազրույցի երեք օր անց իր ընտանիքին պատկանող թերթում հրապարակեց Հայաստանից Ադրբեջանի ու դաշնակից Ռուսաստանի պահանջները։Տեր-Պետորսյանի գրասենյակից արձագանքելով Փաշինայնի հրապարակմանը՝ հայտարարել են, թե իշխանության և ընդդիմության միջև երկխոսության հնարավարությունը վիժեցրին Ռոբերտ Քոչարյանն ու Նիկոլ Փաշինյանը։   "
Քաղաքականություն,"Մարդ, որ իր կարիերայով պարտական է Փաշինյանին ու ՔՊ-ին, չի կարող ԿԸՀ անաչառ նախագահ լինել. Իոաննիսյան"," «Մարդ, որ իր ողջ կարիերայով պարտական է Նիկոլ Փաշինյանին ու «Քաղաքացիական պայմանագրին», չի կարող ԿԸՀ-ի անաչառ նախագահ լինել»,- այսպես է կարծում տարիներ շարունակ ընտրական գործընթացը դիտարկող խմբի անդամ Դանիել Իոաննիսյանը՝ արձագանքելով Վահագն Հովակիմյանի գրառմանը, որ ինքն է ԿԸՀ նախագահի իշխող խմբակցության թեկնածուն։ Հովակիմյանն արդեն մանդատից հրաժարվելու և կուսակցությունից դուրս գալու դիմումներ է գրել։«Վահագն Հովակիմյանի ամբողջ կարիերայում ես չեմ հիշում մի էպիզոդ վերջին տասնամյակում, երբ որ ինքը Նիկոլ Փաշինյանից անկախ որևիցե մի տեղ աշխատի: Նույնիսկ եթե Վահագն Հովակիմյանը լինի ամենա-ամենալավ ԿԸՀ նախագահը, ինչն իր կարիերայից դատելով, մեղմ ասած, դժվար է ասել, բայց միևնույն է՝ հանրության կողմից ինքը ընկալվելու է որպես ոչ անաչառ», - կարծում է Իոաննիսյանը:«ԿԸՀ-ն արձանագրում է ընտրություններում կուսակցությունների մրցապայքարի արդյունքը: Անգամ եթե Վահագն Հովակիմյանը դուրս գա կուսակցությունից, դժվար թե կարողանա հարկ եղած դեպքում հարազատ թիմին դեմ գնալ»,- հավելում է քաղհասարակության ներկայացուցիչը։Իոաննիսյանի ղեկավարած կազմակերպությունից բացի, ևս 16 ՀԿ-ներ այսօր պահանջել են վերանայել այս առաջադրումը՝ հայտարարելով. «ԿԸՀ անդամի, և մասնավորապես՝ նախագահի պաշտոններում պետք է առաջադրվեն բացառապես անկուսակցական և քաղաքական գործունեություն չծավալող անձինք՝ ապահովելու ընտրական ինստիտուտների նկատմամբ հանրային վստահությունը»։Իսկ 48-ամյա Հովակիմյանը երկար տարիներ աշխատել է վարչապետ Նիկոլ Փաշինյանի ընտանիքին պատկանող «Հայկական ժամանակ» օրաթերթում, հետո, երբ Փաշինյանն ԱԺ պատգամավոր է ընտրվել, եղել է նրա օգնականը, այնուհետև՝ Փաշինյանի առաջնորդած «Ելք» խմբակցության փորձագետ։Հովակիմյանի այս կապերը թույլ կտա՞ն նրան ԿԸՀ չեզոք նախագահ լինել, «Քաղաքացիական պայմանագրի» խոսնակ Վահագն Ալեքսանյանը կասկածի տակ չի դնում իր թիմակցի անաչառությունը։«Վահագն Հովակիմյանը նախ մինչև պատգամավոր, մինչև կուսակցական լինելը եղել է մարդ, լրագրող, ով տարիներ շարունակ հենց նաև այդ քննադատողներից շատերի հետ ուս ուսի տված պայքարել է անարդարությունների, ընտրություններում տեղ գտած ապօրինությունների ու այդ ամենի դեմ ու դա արել է շատ սկզբունքայնորեն: Ու հենց այդ քննադատողների մեծ մասը, ինձ թվում է, դա առնվազն տեսել է: Մեղադրանքը կայանում է նրանում, որ Վահագն Հովակիմյանը, որպես այդպիսին, պիտի՞ դավաճանի իր սկզբունքներին: Որտե՞ղ է դա երևացել»:Հենց Փաշինյանն ու իր թիմի անդամներն էին տարիներ շարունակ քննադատում նախկին իշխանություններին՝ ապակուսակցական մարմիններում սեփական դրածոներին նշանակելու համար։ Օրինակ, վարչապետ ընտրվելուց հետո Փաշինյանը ՍԴ-ն սեփականաշնորհելու մեղադրանք էր հնչեցրել բարձր դատարանի նախկին նախագահ, երբեմնի հանրապետական Հրայր Թովմասյանին և ոչ միայն:«Մենք Սահմանադրության այն դրույթը, որը ունենք Սահմանադրական դատարանի վերաբերյալ, չենք կարող կիրառել մինչև 2035 թիվը, որովհետև Հրայր Թովմասյանը Սերժ Սարգսյանի և Գագիկ Հարությունյանի հետ օգնությամբ սեփականաշնորհել է ՍԴ-ն այնպես, ինչպես կարելի է, օրինակ, մի հատ նոտարական գրասենյակ բռնել և սեփականաշնորհել», - հայտարարում էր Փաշինյանը:Իրավապաշտպանները հիշեցնում են՝ Հրայր Թովմասյանն էլ փակ գաղտնի քվեարկությամբ ՍԴ նախագահ ընտրվելուց մեկ ամիս առաջ էր կուսակցությունից դուրս գալու համար դիմում գրել, ի՞նչ տարբերություն:«Հրայր Թովմասյանի Սահմանադրական դատարանի անդամ, ապա նախագահ դառնալը նույնպիսի քայլ էր իր բնույթով Հանրապետական կուսակցության կողմից, ինչպես Վահագն Հովամիկյանին ԿԸՀ նախագահ դարձնելը», - նշում է Իոաննիսյանը:«Այս քննադատությունները կանխատեսե՞լ էր ՔՊ-ն, թե՞ ավելի հարմար այլ թեկնածու չկար», հարցին արձագանքում է իշխող կուսակցության խոսնակ, ԱԺ պատգամավոր Վահագն Ալեքսանյանը. «Մենք արդեն վաղուց անցել ենք այն փուլը, որ քննադատություններից, շատ հաճախ անհարկի քննդատություններից վախենալով պետք է հետ կանգնենք կարևոր որոշումների կայացումից: Նորից անդրադառնալով բուն թեմային՝ իսկ այն, որ այս իշխանությունն ունի բավականաչափ քաղաքական կամք Հայաստանում ազատ և արդար ընտրությունների անցկացման համար, ինձ թվում է՝ առավել քան ակնհայտ է ու ապացուցված է»:ԿԸՀ-ն շուրջ 11 տարի ղեկավարած Տիգրան Մուկուչյանի պաշտոնավարման ժամկետը լրացել է։ ԱԺ ընդդիմադիր խմբակցությունները դեռ չեն հայտարարել՝ թեկնածու կառաջադրեն, թե ոչ։    "
Քաղաքականություն,"ԱԺ նախագահը պնդում է՝ տեղյակ չէ, թե ՌԴ-ն ցանկանում է Հայաստանը դարձնել միութենական պետության կամ Դաշնության մաս"," Ազգային ժողովի նախագահ Ալեն Սիմոնյանը պնդում է՝ ինքը տեղյակ չէ, որ Ռուսաստանը ցանկանում է Հայաստանին դարձնել Ռուսաստան-Բելառուս միութենական պետության կամ հենց Դաշնության մաս։ Տեղեկությունը, հղում անելով հավաստի աղբյուրին, հրապարակել է վարչապետ Նիկոլ Փաշինյանի ընտանիքին պատկանող «Հայկական ժամանակը»։Ըստ պարբերականի՝ սցենարը հետևյալն է՝ ցույց տալ Հայաստանի անվտանգային խոցելիությունը, որպեսզի Երևանը րոպե առաջ դիմի միութենական պետության մաս դառնալու համար։ Հրապարակման մեջ նաև պնդում կա՝ Ռուսաստանը Հայաստանի տարածքով միջանցքի հիմնական շահառուն է, որովհետև նաև Ադրբեջանն ու Թուրքիան են ուզում, որ այն Մոսկվան վերահսկի։«Նման խոսակցություն չկա, ու գիտեք ինչ, ինձ համար չի էլ կարող լինել՝ Հայաստանի անկախությունն ու Հայաստանի ինքնիշխանությունը քննարկման ենթակա չեն: Բացառում եմ, որ նման բան լինի, ու ես չիմանամ», - ասաց նա:Պաշտոնական Մոսկվան արդեն արձագանքել է «Հայկական ժամանակի» հրապարակմանը։ Կրեմլի խոսնակը դա «ակնհայտ անհեթեթություն» է որակել։Ընդ որում, պարբերականը արդեն երկրորդ օրն է՝ «Հավաստի աղբյուր» ստորագրությամբ անանուն հրապարակումներ է անում բանակցային գործընթացին առնչվող դետալների վերաբերյալ։ Երեկ էլ պնդել էր, թե հրապարակում է Ադրբեջանի 5 հիմնական պահանջները Հայաստանից՝ Լեռնային Ղարաբաղի պաշտպանության բանակի լուծարում, Ղարաբաղի ճանաչում Ադրբեջանի կազմում զրո կարգավիճակով, միջանցք Հայաստանի տարածքով, և որ սահմանագծումն իրականացվի 1919-1920-ական թվականների քարտեզներով, ինչպես նաև անհետ կորած ադրբեջանցիների ճակատագրի պարզաբանում, ըստ հրապարակման՝ հնարավոր է հետագայում Հայաստանին պատերազմական հանցագործությունների մեջ մեղադրելու միտումով:Ադրբեջանի հետ համապարփակ խաղաղության հասնելու համար, ըստ վարչապետի ընտանիքին պատկանող պարբերականի հրապարակման, կա՛մ պետք է բավարարել այդ պահանջները, կա՛մ գտնել փոխզիջում, կա՛մ էլ Ադրբեջանին ստիպել-համոզել հրաժարվել այդ պահանջներից:Նիկոլ Փաշինյանի թիմակից Ալեն Սիմոնյանը հայտարարում է՝ «Հայկական ժամանակի» անանուն հոդվածագրին հավաստի աղբյուր չի համարում։ Բայց չի էլ բացահայտում՝ Հայաստանի առաջարկները որոնք են Ադրբեջանի հետ խաղաղության պայմանագրի շուրջ բանակցություններում։Ավելի վաղ ադրբեջանական կողմը մերժել է Երևանի առաջարկները՝ պնդելով, որ Ղարաբաղի հարցը լուծված է, ու հիմա ինչ սկզբունքների հիման վրա են ընթանում կիրակի օրվանից մեկնարկած խաղաղության պայմանագրի բանակցությունները, անհայտ է:«Այդ առաջարկները դեռ չեն քննարկվել և չեն որոշվել: Ի՞նչ բացահայտեմ, դրանք կան, ես չե՞մ բացահայտում: Ոչ, դրանք հիմա բացահայտման ենթակա չեն», - արձագանքեց Ալեն Սիմոնյանը:«Պատիվ ունեմ» խմբակցության ղեկավար Հայկ Մամիջանյանի կարծիքով՝ ՀԺ-ում հայտնված հրապարակման հեղինակը հենց վարչապետ Փաշինյանն է։ Ընդդիմադիր պատգամավորը կարծում է՝ դա ոչ թե Փաշինյանի օգնության ճիչն է, այլ՝ ճիշտ հակառակը, որ հետո՝ զիջումների դեպքում արդարանա, թե հանրությունը գիտեր՝ ինքն ինչի է գնում:«Այն կետերը, որոնք առկա են այսպես ասած՝ հոդվածի մեջ, ենթադրում են վատագույն սցենարը Հայաստանի և Արցախի ահմար: Ուզում եք տրամադրությունները ստուգել անվանեք, ուզում եք գոլորշին բաց թողնել անվանեք, բայց սրա ամբողջ տրամաբանությունը նա էր, որպեսզի ամիսներ անց ինքն ասի՝ բայց դուք գիտեիք՝ ես ինչի եմ գնում», - ասում է նա:Ալեն Սիմոնյանը պնդում էր՝ չկա փաստաթուղթ, չկան նոր առաջարկներ։ Բայց տեղին չի համարում վարչապետի կամ իր հերթական լայվը, որը չուշացավ, օրինակ, երբ Նիկոլ Փաշինյանի ելույթից հետո Բաղրամյան պողոտայում հազարավոր ցուցարարներ հավաքվեցին։ՔՊ-ականներն այսօր հիմնականում պնդում էին՝ տեղյակ չեն, թե ինչ հրապարակման մասին է խոսքը՝ չեն կարդացել, չեն լսել։Չնայած «Հայկական ժամանակի» հրապարակման մեջ նկարագրված Ադրբեջանի պահանջները Հովիկ Աղազարյանի համար անընդունելի են, կարծում է՝ դրանցով պետք է Ղարաբաղի իշխանությունը զբաղվի. «Զինված ուժերի չլինելը, լուծարումը ինձ համար անընդունելի են, բայց այդ բոլոր հարցերով պետք է զբաղվեն Արցախի կողմից ընտրված օրինական իշխանությունները»:«Պատիվ ունեմ»-ից Հայկ Մամիջանյանը կարծում է՝ Փաշինյանը կաշկանդված է բանավոր խոստումներով, ասում է՝ հիմնական բանակցողը պետք է փոխվի, իսկ թե ի՞նչ են անելու դրա համար՝ արդյոք հանրահավաքներ, չեն հստակեցնում։ԱԺ նախագահ Ալեն Սիմոնյանի համար վարչապետի փոփոխության հարցը քննարկելն անգամ աբսուրդ է: Իշխանական ՔՊ-ից այլ վարչապետ ընտրելու առաջարկը երկրորդ նախագահ Ռոբերտ Քոչարյանին էր։«Ես ինձ առանց իմ երկրի այսօրվա ղեկավարի քաղաքական ասպարեզում այս պահի դրությամբ ընդհանրապես չեմ պատկերացնում», - ասաց նա:    "
Քաղաքականություն,Թուրքիան փորձում է իր նպատակներին հասնել ադրբեջանական ագրեսիայի սպառնալիքով․ Բաղդասարյան," Թուրքիան փորձում է իր նպատակներին հասնել ադրբեջանական ագրեսիայի սպառնալիքով, «Ազատության» հետ զրույցում ասաց քաղաքական մեկնաբան Արմեն Բաղդասարյան՝ շեշտելով Թուրքիան ունի կարճաժամկետ և երկարաժամկետ շահեր։ Բաղդասարյանը վստահ չէ, որ Պրահայում կկայանա Էրդողան-Փաշինյան հանդիպում՝ ընդգծելով՝ դա կախված կլինի ավելի շատ Հայաստանի և Ադրբեջանի միջև հարաբերություներից։Երևանն ու Անկարան չեն բացառել, որ Պրահայում անցկացվելիք քաղաքական հանրության գագաթնաժողովի ընթացքում Հայաստանի վարչապետ Նիկոլ Փաշինյանն ու Թուրքիայի նախագահ Ռեջեփ Թայիփ Էրդողանը հանդիպեն։ Եվրոպական միության գագաթնաժողովը տեղի կունենա հոկտեմբերի 6-ին:«Ազատություն»․ - Պարոն Բաղդասարյան մի քանի օրից Էրդողան-Փաշինյան հանդիպումն է։ Ի՞նչ է ուզում Թուրքիան։Բաղդասարյան․ - Թուրքիան ունի կարճաժամկետ շահեր և երկարաժամկետ շահեր։ Երկարաժամկետ հեռանկարում Թուրքիան ցանկանում է տեսնել Հայաստանն առանց ռուսական ազդեցության, առանց ռուսական ռազմաբազաների, տնտեսական էքսպանսիայի որպես շատ հեշտ թիրախ՝ իր ազդեցության գոտում և միջանցք Թուրքիայի, Ադրբեջանի և Միջին Ասիայի միջև։ Կարճաժամկետ հեռանկարում՝ նպաստել Ադրբեջանի հաղթանակներին, այդ թվում՝ նաև անմիջական մասնակցությամբ, ստանալ Սյունիքն ամբողջությամբ և այդ ճանապարհով արդեն Հայաստանին պարտադրել մի քանի իր համար առանցքային կետեր, օրինակ, պաշտոնապես հրաժարվել Ցեղասպանության խնդիրը միջազգային ատյաններում արծարծելուց, Սփյուռքի կառույցներին զսպել, ճանապարհներ բացել և այլն։«Ազատություն»․ - Էդպիսի բաները բաց ասվում են, խոսակցություններում` Պրահայում դա տեղի կունենա՞։Բաղդասարյան․ - Ես նախ վստահ չեմ, որ Պրահայի հանդիպումը տեղի կունենա։«Ազատություն»․ - Կարծես, Անկարան էլ, Երևանն էլ ասում են՝ այո', լինելու է։Բաղդասարյան․ - Ուրեմն դա կախված կլինի ավելի շատ Հայաստանի և Ադրբեջանի միջև հարաբերություներից, որովեհտև Թուրքիան ասում է, որ Հայաստանի հետ հարաբերություններն անպայման պայմանավորում է հայ-ադրբեջանական հարաբերություններով։ Վստահ եմ՝ նրանք անընդհատ իրար հետ համաձայնացնելու են՝ Թուրքիան և Ադրբեջանը, այսինքն՝ աստեղ Էրդողանը հանդես է գալիս, որպես ավելի մեղմ, ավելի լուրջ, իսկ Ադրբեջանն ավելի ագրեսիվ, այսինքն՝ Թուրքիան փորձում է իր նպատակներին հասնել ադրբեջանական ագրեսիայի սպառնալիքով։ Այստեղ բարի քննիչ, չար քննիչ էս դերով նրանք խաղում են։Հարցազրույցն ամբողջությամբ կարող եք դիտել ստորև․  "
Քաղաքականություն,"«Հո մենք արկածախնդիր չենք, որ ՀԱՊԿ-ից հաճույքով դուրս գանք, մեզ թվա՝ հարց ենք լուծում». իշխանական պատգամավոր
"," ՀԱՊԿ-ից դուրս գալը Հայաստանի համար ռիսկային որոշում է։ Պետք է այդ ռիսկերը ծանրութեթև անել։ Իշխող խմբակցության պատգամավոր Վիգեն Խաչատրյանի կարծիքով՝ ճիշտ չէ հեռանալ՝ դուռը շրխկացնելով։«Հո մենք արկածախնդիր չե՞նք, որ հաճույքով դուրս գանք, մեզ թվա, թե հարց ենք լուծում ու 7-8 նոր հարցեր առաջանան, որ լուծում չունեն», - ասաց Խաչատրյանը:

Երեք օր առաջ Ազգային ժողովում, Պաշտպանության անվտանգության հանձնաժողովի նախագահի աշխատասենյակում քննարկում էր արտախորհրդարանական «ՀԱՊԿ-ից դուրս» նախաձեռնության անդամների հետ։ Ի՞նչ կարծիքի են իշխող խմբակցությունում, պե՞տք է արդյոք ՀԱՊԿ-ից: Վիգեն Խաչատրյանն ասում է՝ վերլուծությունները շարունակվում են, որոշում դեռ չկա։«Աշխատանքն այնպես բան է, որ ռիսկ պետք է անես, սա ռիսկ է պարունակում, հետևաբար, էդ ռիսկերը պիտի կշռադատեն մասնագետները: Հո խոսքը միայն հարաբերությունների մասին չի, մենք հստակ, բաց պիտի խոսենք մեր ժողովրդի հետ, մենք պիտի վստահ լինենք՝ էներգետիկ մեր պրոբլեմները կշատանան, թե կնվազեն, տրանսպորտային մեր պրոբլեմները, նույն բանակի պրոբլեմները», - ընդգծեց նա:Երևանից ռազմական աջակցության խնդրանքը ՀԱՊԿ-ը փաստացի մերժեց, փոխարենը առաքելություն գործուղեց Հայաստան, որ զեկույց պատրաստի։ Հայաստանի սահմաններին Ադրբեջանի սեպտեմբերյան հարձակմանը ՀԱՊԿ-ի արձագանքն ի՞նչ ցույց տվեց, պե՞տք է լքել այս կառույցը։ Վարչապետը վերջին հարցազրույցում հստակ չպատասխանեց, պատմեց, որ ՀԱՊԿ քարտուղարին ներկայացրել է իր դիտողություններն ու առաջարկությունները։ Հայաստանի դեմ Ադրբեջանի ագրեսիան պետք է արձանագրել ու դա վերացնելու ճանապարհային քարտեզ մշակել։ Ըստ Փաշինյանի, Հավաքական անվտանգության պայմանագրի կազմակերպության համար սա պետք է լինի առանցքային հարց, կարմիր գիծ։«Երբ որ ասում են՝ Հայաստանը ՀԱՊԿ-ից դուրս կգա, թե դուրս չի գա, դա հարցի սխալ ձևակերպում է, հարցը հետևյալն է՝ ՀԱՊԿ-ը Հայաստանից դուրս կգա՞, թե՞ դուրս չի գա, կամ ՀԱՊԿ-ը կֆիքսի՞ իր պատասխանատվության գոտին: Էլի եմ ասում, եթե որևէ մեկը գա վերջնական եզրակացության, որ Հայաստանի և Ադրբեջանի միջև սահման չկա, չնայած այդպիսի եզրակացության ոչ մի հիմք չկա, բայց եթե որևէ մեկը նման արձանագրում անի, կարձանագրի, որ Հավաքական անվտանգության պայմանագրի կազմակերպություն պարզապես չկա», - հայտարարել է վարչապետը:

ՀԱՊԿ-ին անդամակցությունը Հայաստան-Ռուսաստան հարաբերությունների տիրույթում է։ Դուրս գալու շանտաժը կազմի մնացած պետություններին՝ Բելառուսին, Ղազախստանին, Տաջիկստանին ու Ղրզըստանին չի էլ հուզում, ասում է քաղաքագետ Բենիամին Պողոսյանը։ Եթե Հայաստանը հայտարարի ՀԱՊԿ-ից դուրս գալու մասին, ապա դա կլինի քայլ ընդդեմ Ռուսաստանի։«Դա Ռուսաստանի կողմից կընկալվի որպես թշնամական քայլ: Պարզ է, որ Ռուսաստանում կմտածեն, որ դա միայն Հայաստանի գաղափարը չի, հասկանալի է, որ միանշանակ այնտեղ կընկալվի, որ Միացյալ Նահանգները, Ֆրանսիան Հայաստանին համոզել են՝ «թշնամական քայլ արա Ռուսաստանի դեմ», դրա դիմաց տալով ինչ-որ խոստումներ, այն էլ այս պահին, երբ Միացյալ Նահանգների ընդհանրապես կոլեկտիվ Արևմուտքի, բայց Միացյալ Նահանգների հետ փաստացի պատերազմի մեջ է: Պարզ է, որ դա մինուս քայլ կբերի», - ասաց Պողոսյանը:Ի՞նչ քայլ պետք է անի Հայաստանը։ Վերջին երկու տարում Ադրբեջանը հարձակվել է ու կիլոմետրերով խորացել Հայաստանի ինքնիշխան տարածքում, իսկ ՀԱՊԿ-ը դաշնակցային պարտավորությունները չի կատարում։ Ըստ Քաղաքագետի, Հայաստանը պետք է դժգոհի ու քննադատի ՀԱՊԿ-ին, բայց կառույցը լքելու հետևանքներն ավելի մեծ կլինեն։«Այս պահին կոնկրետ որոշում ընդունել և հայտարարել, որ մենք դուրս ենք գալիս ՀԱՊԿ-ից, իմ գնահատմամբ, դրա բացասական հետևանքները կլինեն ավելի շատ: Բայց գուցե դրա պատճառն այն է, որ ես չեմ տիրապետում այն դրական հետևանքներին, որ գուցե մեր իշխանություններին խոստացել են», - ընդգծեց Պողոսյանը:ՀԱՊԿ-ին անդամակցությունը կաշկանդող է, բայց այդ կառույցի կազմում էլ հնարավորություն կա ուժեղանալու, կարծում է իշխանության ներկայացուցիչ Վիգեն Խաչատրյանը. «Այնպես չէ, որ ՀԱՊԿ-ից դուրս գանք ու հաջորդ օրը բոլոր դռները կբացվեն Հայաստանի առջև»։«Հայերեն ասացվածք կա, ասում ա՝ Էշ նստելը մի այիբ ա, իջնելը՝ երկու, հիմա պիտի յոթ չափես, մեկ կտրես, չափելու փուլում ենք, ինձ թվում է», - ընդգծեց պատգամավորը:
    "
Քաղաքականություն,Ալավերդի համայնքը կղեկավարի Արկադի Թամազյանը," «Ապրելու երկիր» և «Հայ ազգային կոնգրես» կուսակցությունները համաձայնել են Ալավերդիում համագործակցել՝ համատեղ կառավարել համայնքը։Մեկ շաբաթ առաջ տեղի ունեցած ընտրություններում 49 տոկոս ձայն ստացած «Ապրելու երկրի» թեկնածու Արկադի Թամազյանը կդառնա համայնքի ղեկավար։ Ընդամենը երկու տոկոս քվե ստացած ՀԱԿ-ը կզբաղեցնի երկու տեղակալների պաշտոնները, ինչպես նաև վարչական ղեկավարներ կունենա 5 գյուղական բնակավայրերում, այդ թվում՝ բավականին խոշոր գյուղերում՝ Օձունում, Շնողում և Մեծ Այրումում։ Մնացած բոլոր 23 բնակավայրերում վարչական ղեկավար կլինեն «Ապրելու երկրի» ներկայացուցիչները։Համագործակցության հուշագրում ասված է. - «Ալավերդի համայնքում ձևավորելով համագործակցության մշակույթ՝ կողմերը պատասխանատու են միասնական ջանքերով աշխատել հանուն Ալավերդու զարգացման: Գործունեության ամբողջ ընթացքում աշխատանքային առաջնային սկզբունք է լինելու թափանցիկությունը, արդարությունը, հաշվետվողականությունը։ Կողմերն առաջնորդվում են փոխադարձ հարգանքի, փոխըմբռնման, տարաձայնությունները բանակցությունների միջոցով լուծելու մոտեցումներով»։Ալավերդու ընտրություններին «Ապրելու երկիրն» ու իշխանական «Քաղաքացիական պայմանագիրը» հավասար՝ 13-ական մանդատ էին ստացել։ Եվս մեկ մանդատ ստացած ՀԱԿ-ից էր կախված, թե այդ կուսակցություններից որը կստանձնի համայնքի կառավարումը։ Հայ Ազգային կոնգրեսի ընտրական ցուցակը գլխավորող Նորայր Գևորգյանը հրաժարվել է իր մանդատից։Հաջորդող Տիգրան Պապոյանը կզբաղեցնի առաջին տեղակալի պաշտոնը։ Ասաց՝ երկու կուսակցությունների հետ էլ բանակցել են և «Քաղաքացիական պայմանագրի» հետ համագործակցության չգնալու քաղաքական որոշում կայացրել. - «Որպես ընդդիմադիր ուժ, որոշում ա կայացվել, որ համագործակցի «Ապրելու երկիր» կուսակցության հետ»։«Ապրելու երկիրը» մրցակից «Քաղաքացիական պայմանագրի» նկատմամբ ավագանիում մեկ ձայնի առավելություն ունենալու համար լուրջ պաշտոններ է զիջել Հայ ազգային կոնգրեսին։Արկադի Թամազյանը, որ մեկ ամսից 42 հազար բնակիչ ունեցող խոշորացած Ալավերդու ղեկավարը կդառնա, ասաց, որ նորմալ է համարում. քանի որ ընտրություններում չեն հաղթահարել անցողիկ 50 տոկոսի շեմը, ուրեմն պետք է նաև զիջումների գնային. - «Եթե մենք չենք կազմել մեծամասնության, ստիպված ենք համաձայնվել և կոալիցիոն կառավարում ձևավորել։ Ընդամենը մի տոկոս չի հերիքել։ Եթե հիսուն պլուս կլիներ, էն ժամանակ ուրիշ մոտեցում կլիներ, բայց հիմա ամեն դեպքում կոալիցիոն կառավարում ա լինելու, որովհետև մենք հիսուն պլյուս չենք հավաքել։ Այլընտրանք չկա»։Արկադի Թամազյանը կփոխարինի հանրապետական Սասուն Խեչումյանին։ Թամազյանը չի հստակեցնում, թե այլևս նախկին թիմից ովքեր կմնան իրենց պաշտոններում։ Բոլորն էլ արդեն ծանուցվել են աշխատանքից ազատվելու մասին։ Ասում է՝ կվերադառնան միայն նրանք, ովքեր ջանասիրաբար են անում իրենց աշխատանքը. - «Կլինի հներից թե նորերից՝ դա էական չի։ Կարող ուժը, ովքեր իրանց մասնագիտաթյան պրոֆեսիոնալ են և աշխատանքը կարողացել են իրանց համայնքներում կատարել ի շահ համայնքի, մարդիկ կարող ենք աշխատել»։«Քաղաքացիական պայմանագրի» թեկնածուն ԱԺ պատգամավոր Արեն Մկրտչյանն էր։ «Ազատությանը» չհաջողվեց ո'չ իրենից, ո'չ էլ իր թիմակիցներից մեկնաբանություն ստանալ։Երեկ համագործակցության հուշագիր ստորագրած երկու կուսակցություններից էլ ասում են, որ պատրաստ են աշխատել նաև «Քաղաքացիական պայմանագրի» հետ։ Թեև վերջինիս ներկայացուցիչները հնարավոր է պաշտոններ չունենան Ալավերդիում, բայց միևնույն է ճանապարհները խաչվելու են կառավարությունում։Տիգրան Պապոյանը, ով մի քանի օրից կզբաղեցնի համայնքի ղեկավարի առաջին տեղակալի պաշտոնը, ասում է. - «Մենք պատրաստ ենք համագործակցության, համագործակցելու ենք նաև իշխանության հետ։ Դա բնական պրոցես ա։ Ու չեմ կարծում, որ իշխանությունը ինչ-որ խոչընդոտ կստեղծի»։Այսօրվա դրությամբ Ալավերդիում ավագանի անցած երեք կուսակցություններից մեծ թվով ինքնաբացարկներ չկան. մեկական թեկնածու հրաժարվել են իրենց անդամությունից միայն «Քաղաքացիական պայմանագրից» ու ՀԱԿ-ից։ Դեռ ինքնաբացարկ չի ներկայացրել իշխող կուսակցության ցուցակը գլխավորող Ազգային ժողովի պատգամավոր Արեն Մկրտչյանը։   "
Քաղաքականություն,Հայաստանը պետք է իր սպառազինության հարցերը լուծի և կլուծի․ Անդրանիկ Քոչարյան," Հնարավոր և անհնարին բոլոր ճանապարհներով Հայաստանը պետք է իր զինված ուժերի մարտական խնդիրներին միտված սպառազինության հարցերը լուծի և կլուծի, «Ազատության» հետ զրույցում ասաց Ազգային ժողովի իշխող «Քաղաքացիական պայմանագիր» խմբակցության պատգամավոր, Պաշտպանության ու անվտանգության հարցերի հանձնաժողովի նախագահ Անդրանիկ Քոչարյանն՝ անդրադառնալով զենքի մատակարարման խնդիրներին։Կառավարության վերջին նիստի ժամանակ վարչապետ Նիկոլ Փաշինյանն էր դժգոհել, թե Ադրբեջանի կողմից օկուպացված տարածքներ ունեցող Հայաստանը որոշ դեպքերում զենքի դիմաց վճարել է, սակայն այդ զենքի մատակարարումը այդպես էլ տեղի չի ունեցել, այդ թվում՝ դաշնակից երկրների կողմից։ Փաշինյանը, սակայն փակագծեր չբացեց, թե որ դաշնակից երկրի մասին է խոսքը՝ չբացառելով, որ այս հարցում Ադրբեջանն ու Թուրքիան կարող են դերակատարում ունենալ։ «Ազատություն»․ - Վարչապետն ասաց, որ 100 միլիոնավոր դոլարներ են փոխանցվել, բայց զենքը չի մատակարարվել։ Վարչապետի խոսքից կարելի է եզրակացնել, որ խոսքը Ռուսաստանի մասին է։ Ձեր հանձնաժողովի անդամ Գագիկ Մելքոնյանն ասաց, որ Ռուսաստանը պատերազմից հետո Հայաստանին զենք չի վաճառել։ Ի՞նչ է կատարվում, պարոն Քոչարյան, ինչպե՞ս հասկանանք այս ամենը։Քոչարյան․ - Դուք մոռացե՞լ եք՝ նախկինում ոնց էին այդ խնդիրները լուծվում, երբ որ Ռուսաստանից զենքի մատակարարում կար, մատակարարում կար նաև Ադրբեջանին, և նախկինում էլ, երբ որ Ռուսաստանն Ադրբեջանին 5 մլրդ դոլարի զենք էր վաճառում, Հայաստանի քաղաքական իշխանություններն այն ժամանակ չկարողացան Ռուսաստանին համոզեն, կամ այնպես անեն, որ այդ մատակարարումներն իրականություն չդառնան, բայց հիմա տեսնում ենք, որ գուցե և Ադրբեջանին, բայց միայն Ադրբեջանով չի, Թուրքիային նաև հաջողվում է այս իրավիճակում համոզել Ռուսաստանին, որպեսզի գուցե ոչ թե չմատակարարի, այլ նաև հաշվի առնելով օբյեկտիվ իրողությունները ռուս-ուկրաինական պատերազմի հետ կապված, այդ մատակարարումները գուցե դանդաղել են։ Բայց դա իրականություն չդառանալ չի կարող, որովհետև ինչպես նշել է վարչապետը, մենք այնուամենայնիվ տվյալ մատակարարման համար մեր պարտավորությունները կատարել ենք՝ ֆինանսավորումը ժամանակին փոխանցելու առումով։ Հիմա մատակարարման խնդիրները պետք է դառնան իրականություն, կամ եթե դա չի դառնում իրականություն, դա չի նշանակում, որ Հայաստանի Հանրապետությունը սպասելու է, թե մեկ աղբյուրից եկող սպառազինության խնդիրները թե չի լուծվում, ապա այլ ինչ ճանապարհներ կան, և այդ ճանապարհների փնտրտուքը մշտական է լինելու, հնարավոր և անհնարին բոլոր ճանապարհներով Հայաստանը պետք է իր Զինված ուժերի մարտական խնդիրներին միտված սպառազինության հարցերը լուծի և կլուծի։ Երբ որ ես ասում եմ՝ պետք է լուծի, հիմա շետերը կասեն՝ «պետք են շատ եք օգտագործում», բա ի՞նչ եք ասում, առանց սպառազինության հնարավո՞ր է նման իրողություններում բանակը պահել մարտունակ վիճակում։«Ազատություն»․ - Պարոն Քոչարյան, հիմա հստակ ասեք, Ռուսաստանը փաստորեն փողը ստացել է, բայց հիմա հրաժարվում է զենքը տալ, այդպե՞ս է, թե՞ ոչ։Քոչարյան․ - Չէ, ես չեմ կարող նման պնդում անել, որովհետև ես ինքս նամակագրություն ունեմ Ռուսաստանի դումայում իմ կոլեգայի հետ, գեներալ գնդապետ Կարտապոլովի հետ, և ես կարծում եմ, որ նամակագրությունը գոնե ինձ հույս է տալիս, որ խնդիրների լուծման մեջ մենք պետք է կարողանանք նաև հաղթահարենք այն խոչընդոտները, որը նաև ստեղծում են կողքից, ինչպես նաև Դուք եք նկատում։ Ես վստահ եմ, որ նաև խոչընդոտներ ստեղծում են Ադրբեջանի և Թուրքիայի ոչ միայն հատուկ ծառայությունները, այլ նաև քաղաքական իշխանությունները, բայց էդ խոչընդոտները պետք է չխանգարեն մեր ռազմավարական գործընկեոջ հետ նման խնդրի լուծում իրականություն դարձնելու, կամ եթե դա իրականություն չի դառնում, ուրեմն մենք պետք է հետևություններ անենք և չթղնենք մեր ժողովրդին անպաշտպան։Քոչարյանի հետ հարցազրույցն ամբողջությամբ կարող եք դիտել ստորև․  "
Քաղաքականություն,Ժնևում կայացել են Հայաստանի և Ադրբեջանի արտգործնախարարների բանակցությունները," Երեկ երեկոյան Ժնևում կայացել են Հայաստանի և Ադրբեջանի արտգործնախարարների բանակցությունները։Նախօրեին Հայաստանի վարչապետը Հանրային հեռուստաընկերությանը տված հարցազրույցում ասել էր, թե Հայաստանի և Ադրբեջանի արտգործնախարարները պաշտոնապես սկսելու են խաղաղության պայմանագրի տեքստի քննարկումները։ Գիշերվա հանդիպումն, ըստ էության, առաջին նման քննարկումներ էր:Հանդիպումից հետո Հայաստանի արտաքին քաղաքական գերատեսչությունը հայտարարեց՝ Միրզոյանը վերահաստատել է հայկական կողմի դիրքորոշումը՝ Հայաստանի Հանրապետության ինքնիշխան տարածքից ադրբեջանական զորքերի դուրսբերման և բոլոր հայ ռազմագերիների անհապաղ ազատ արձակման վերաբերյալ։ Կարևորվել է սահմանային իրավիճակի վերահսկման միջազգային մեխանիզմների ներդրումը։Ըստ Հայաստանի արտգործնախարարության՝ Միրզոյանն ընդգծել է, որ Ադրբեջանի ԶՈՒ իրականացրած պատերազմական հանցագործությունները հստակ գնահատականի պետք է արժանանան միջազգային ատյանների կողմից, իսկ հանցագործները՝ պատասխանատվության ենթարկվեն։Կողմերը մտքեր են փոխանակել Հայաստանի և Ադրբեջանի միջև խաղաղության պայմանագրի, Լեռնային Ղարաբաղի հայության իրավունքների և անվտանգության երաշխիքների ապահովման վերաբերյալ, այդ թվում` Ստեփանակերտի և Բաքվի միջև քննարկումների մեխանիզմի ստեղծման միջոցով։ Ինչպես Հայաստանի արտաքին քաղաքական գերատեսչությունն է ընդգծել՝ դրական է գնահատվել երկուստեք ըմբռնումը, որ տարածաշրջանային տրանսպորտային ուղիները պիտի ապաշրջափակվեն երկրների ինքնիշխանության և իրավազորության ներքո։Հանդիպումից հետո Ադրբեջանի արտգործնախարարությունն էլ հայտնեց, որ ադրբեջանական կողմն առաջարկել է Հայաստանի հետ սահմանի սահմանազատման երկկողմ հանձնաժողովի հաջորդ նիստը տեղափոխել և ավելի շուտ անցկացնել` նոյեմբերի փոխարեն հոկտեմբերին։«Հաշվի առնելով չսահմանազատված սահմանի լարվածությունը՝ Ադրբեջանն առաջարկել է սահմանազատման հարցերով երկկողմ հանձնաժողովի հաջորդ նիստն անցկացնել ոչ թե նոյեմբերին, ինչպես ավելի վաղ պայմանավորվածություն էր ձեռք բերվել, այլ այս տարվա հոկտեմբերին»,- ասվում է հաղորդագրությունում։Ըստ Ադրբեջանի ԱԳՆ-ի՝ Ջեյհուն Բայրամովն ընդգծել է Ադրբեջանի և Հայաստանի միջև միջպետական հարաբերությունների կարգավորմանն ու խաղաղության պայմանագրի ստորագրմանն ուղղված ջանքերի կարևորությունը։ Այս համատեքստում Ադրբեջանի արտգործնախարարը մանրամասն հայկական կողմի ուշադրությունն է հրավիրել Ադրբեջանի առաջարկած հինգ սկզբունքների վրա հիմնված (խաղաղության) պայմանագրի տարրերը, ասվում է հայտարարությունում։Բացի այդ, փոխանցվում է, որ Բայրամովն ընդգծել է «Ադրբեջանի տարածքից հայկական զինված ուժերի ամբողջական դուրսբերման անհրաժեշտությունը՝ համաձայն Ադրբեջանի, Հայաստանի և Ռուսաստանի ղեկավարների ստորագրած եռակողմ հայտարարությունների, տրանսպորտային ուղիների բացումը հնարավորինս սեղմ ժամկետներում՝ փոխվարչապետների նախագահությամբ եռակողմ հանձնաժողովի շրջանակներում ձեռք բերված նախնական պայմանավորվածությունների հիման վրա»։Սեպտեմբերի սկզին հայ-ադրբեջանական սահմանին սկսված բախումներից հետո, որոնք ամենաարյունալին էին 2020 թվականի 44-օրյա պատերազմից ի վեր, Հայաստանի և Ադրբեջանի արտգործնախարարներն արդեն երկու հանդիպում են անցկացրել։ Մինչ երեկվա հանդիպումը, նրանք հանդիպել էին սեպտեմբերի 20-ին Նյու Յորքում՝ Միացյալ Նահանգների պետքարտուղար Էնթոնի Բլինքենի միջնորդությամբ։Ընդ որում, երեկ Միրզոյանի և Բայրամովի հանդիպման օրը հանմացանցում տարածվել էր տեսագրություն որում ադրբեջանցի զինվորները դաժանաբար գնդակահարում են գերեվարված անզեն հայ զինվորականներին։Ադրբեջանական կողմի գործած ռազմական հանցագործությունները երեկ Ժնևում Միրզոյանը քննարկել էր ԵԱՀԿ Մինսկի խմբի ֆրանսիացի համանախագահի հետ, իսկ ավելի վաղ նաև Հարավային Կովկասի և Վրաստանում ճգնաժամի հարցերով Եվրամիության հատուկ ներկայացուցիչ Տոյվո Կլաարի հետ։Երկու հանդիպումների ժամանակ էլ հայկական կողմն ընդգծել է ադրբեջանական զինված ուժերի Հայաստանի ինքնիշխան տարածքն անհապաղ լքելու, հայ ռազմագերիներին անհապաղ հայրենադարձման և հրադադարի ռեժիմի անվերապահ պահպանման անհրաժեշտությունը։Հանդիպումներին, ինչպես պաշտոնական Երևանն է հաղորդում, նաև ընդգծվել է Ադրբեջանի կողմից կատարված պատերազմական հանցագործությունների հստակ դատապարտումը միջազգային հանրության կողմից։  "
Քաղաքականություն,«Ապրելու երկիր»-ը և ՀԱԿ-ը կհամագործակցեն Ալավերդիում," «Ապրելու երկիր» և «Հայ ազգային կոնգրես» (ՀԱԿ) կուսակցությունները համատեղ հայտարարությամբ են հանդես եկել, որում հայտնում են Ալավերդի համայնքում համագործակցության մասին:Հայտարարության համաձայն՝ երկու կուսակցությունները, «կարևորելով Ալավերդի համայնքի զարգացումը, հաշվի առնելով Ալավերդի համայնքի ավագանու ընտրությունների արդյունքները և կարևորելով ընտրությունների միջոցով իշխանության փոփոխության իրականացումը, նպատակ ունենալով համատեղ ջանքերով հասնել համայնքում իրական բարեփոխումների իրականացմանը, առաջանցիկ տեմպերով զարգացմանը, համադրելով երկու կուսակցությունների նախընտրական ծրագրերը», համաձայնում են համագործակցել հետևյալի շուրջ՝« - Համատեղ կազմել Ալավերդի համայնքի զարգացման ծրագիրը;- Համայնքի ղեկավարի թեկնածու են առաջադրում և ընտրում «Ապրելու երկիր» կուսակցության ցուցակի առաջին համար Արկադի Թամազյանին, համայնքի ղեկավարի առաջին տեղակալի թեկնածու են առաջադրում և ընտրում «Հայ Ազգային Կոնգրես» կուսակցության ցուցակի երկրորդ համար Տիգրան Պապոյանին, համայնքի ղեկավարի տեղակալի պաշտոնում նշանակվում է «Հայ Ազգային կոնգրես» կուսակցության ներկայացուցիչ Սասուն Վարդումյանը;- Օձուն, Շնող, Մեծ Այրում, Ծաթեր, Այգեհատ բնակավայրերի ղեկավարումը ստանձնում են «Հայ Ազգային կոնգրես» կուսակցության ներկայացուցիչները, մնացած բնակավայրերի ղեկավարումը՝ «Ապրելու երկիր» կուսակցության ներկայացուցիչները»:Հայտարարության հեղինակները վստահեցնում են, որ «Ալավերդի համայնքում ձևավորելով համագործակցության մշակույթ՝ կողմերը պատասխանատու են միասնական ջանքերով աշխատել հանուն Ալավերդու զարգացման»:Հուշագիրը գործում է կառավարման ամբողջ ժամանակահատվածի համար:Սեպտեմբերի 25-ին անցկացված տեղական ինքնակառավարման մարմինների ընտրությունների արդյունքներով՝ ՀԱԿ-ի մեկ մանդատից էր կախված, թե ով կղեկավարի Ալավերդին առաջիկա 5 տարիներին՝ իշխող «Քաղաքացիական պայմանագի՞ր»-ը, թե՞ «Ապրելու երկիր»-ը, որոնք 13-ական մանդատ են ստացել ավագանիում:   "
Քաղաքականություն,Բերդում բանտից համայնքապետ է վերընտրվել «Զորավոր համայնք» կուսակցության թեկնածուն," Տավուշի մարզի Բերդում բանտից համայնքապետ է վերընտրվել «Զորավոր համայնք» կուսակցության թեկնածուն։ Արդեն մեկ տարի չարաշահումների մեղադրանքով կալանավորված համայնքապետ Հարություն Մանուչարյանը մոտ 1400 ձայնի առավելություն ունեցավ իր հիմնական մրցակցի՝ վարչապետ Փաշինյանի գլխավորած «Քաղաքացիական պայմանագրի» նկատմամբ։Կալանավորված համայնքապետի թիմն ինչպե՞ս հաջողեց 51 տոկոս ձայն ստանալ։ Ընտրողները կա՛մ գովաբանում են արդեն մեկ տարի փաստացի իր պարտականությունները չկատարող Մանուչարյանին ու 2012-ից ի վեր սահմանամերձ Բերդում կատարված բոլոր դրական փոփոխությունները նրա հետ կապում, կա՛մ նախընտրում լռել։Համայնքապետի տեղակալ Սամվել Հովսեփյանը, որ հաղթած թիմի ընտրական ցուցակի երկրորդ համարն է ու Մանուչարյանի բանտարկությունից հետո կատարում է նրա պարտականությունները, ասում է՝ խոշորացված Բերդի բոլոր 17 բնակավայրերի վարչական ղեկավարները, որ հիմնականում նախկին գյուղապետեր են, ընդգրկված են իրենց ընտրական ցուցակում ու մի մարդու նման համախմբվել են հանուն կալանքի տակ գտնվող Մանուչարյանի։«Մանուչարյանի կալանավորման ֆակտը էն էր, որ համախմբեց, լրիվ մեր վարչական ղեկավարները համախմբվեցին մի մարդու պես», - ասաց Հովսեփյանը:2018-ի հեղափոխության օրերին Հանրապետականի անդամատոմսը վայր դրած պաշտոնյան ասում է՝ կուսակցականությունը Բերդում որոշիչ չի եղել անգամ համամասնական ընտրությունների դեպքում. «Մեր արժեհամակարգում կուսակցականությունը երևի 10-րդական, 20-րդական տեղում է: Ի՞նչ կուսակցություն, Հայաստանում կուսակցություն, չգիտեմ, կարող ա 1-2 հատ լինի, ի՞նչ կուսակցություն, մեր մոտ անձնավորված ընտրություններ են»:Երկու հիմնական թեկնածուներն էլ վարչական լծակներ ունեին, մեկը համայնքի ղեկավարն էր, իսկ «Քաղաքացիական պայմանագրի» թեկնածուն՝ սոցիալական ծառայության տարածքային կառույցի ղեկավարը։ Երկուսն էլ բացառում են, թե կարող էին վարչական ռեսուրսներ կիրառել, հարկադրել ընտրողներին։ Թեև քվեարկության նախորդող գիշերը «Զորավոր համայնք» կուսակցության երկու անդամ էր ձերբակալվել, այնուհետև կալանավորվել՝ գյուղական մանկապարտեզի տնօրենին իրենց ցուցակում ընդգրկվելու հարկադրանքի և աշխատանքից ազատելու սպառնալիքի համար։Ըստ իրավապահների՝ Բերդի համայնքապետարանի աշխատակազմի ղեկավարն ու Ներքին Կարմիրաղբյուրի վարչական ղեկավարն են նրան պարտադրել իրենց թիմակիցը դառնալ։Անցած շաբաթ Բերդում միանձնյա իշխանություն ձևավորելու հնարավորություն ստացած Հարություն Մանուչարյանի քրեական գործն արդեն դատարանում է։ Մի քանի օրից կսկսվի դատաքննությունը։ Ըստ մեղադրականի, նա իր պաշտոնավարման տարիներին, դեռ 2015-2016 թվականներին «համապատասխան քայլեր չի ձեռնարկել որդու կողմից իրականացված ապօրինի շինարարությունը կանխելու ուղղությամբ, ինչի արդյունքում Բերդի համայնքային բյուջեին զգալի վնաս է պատճառվել»։Սամվել Հովսեփյանը, որ այդ տարիներին ևս տեղակալ էր, ասում է՝ իրավապահները կորոշեն ճիշտն ու սխալը. «Նախ էդ արտոնություններն է կասկածի տակ, երկրորդն էլ՝ ես բացարձակ մասնակցություն չեմ ունեցել, ուղղակի փաստն էն է, որ 11 ամիս համարյա կալանքի տակ է ու դեռ դատապրոցես չի գնացել»:«Քաղաքացիական պայմանագիրը» Բերդի ավագանիում 8 մանդատ կունենա՝ երեքով պակաս հաղթած կուսակցությունից։ ՔՊ թեկնածու Վահրամ Սուքիասյանը իր պարտությունը կապում է սեպտեմբերի 13-ին Հայաստանի սահմաններին ծավալված արյունալի միջադեպերի հետ։«Ամեն դեպքում դա իմ գնահատականն է, որ էս դեպքերը սահմանային բացասական են անդրադարձել իմ ռեյտինգի վրա», - ասաց Սուքիասյանը:Ինչպե՞ս հաղթեց կալանավորված թեկնածուն, արդյո՞ք ընտրողները չհավատացին առաջադրված մեղադրանքին։ Իշխանական թեկնածուն խուսափում է գնահատական տալ. «Անկեղծ ասած չեմ կարա պատասխանեմ էս հարցին, բայց ի բան հստակ է՝ պրոֆեսիոնալ, ընտրություններում հզոր թիմ ունեին, ընտրություններով անցած: Ամեն դեպքում մեր ժողովրդի տվածն ինձ համար գնահատական է, ընդունելի է, այլ հարց է, թե մինչև ընտրատեղամաս գնալն ինչ է եղել»:Նախընտրական շրջանում իշխանական մամուլն ԱԱԾ իրենց աղբյուրին հղում անելով գրել էր, թե «Քաղաքացիական պայմանագրի» թեկնածուն Բերդում առնվազն 55 տոկոս աջակցություն ունի։ Վահրամ Սուքիասյանը հրաժարվեց նաև սա մեկնաբանել, ասաց՝ տեղյակ չէ՝ արվե՞լ էր նման հետազոտություն, ճի՞շտ էին հրապարակվել հարցման արդյունքները, կամ թե ինչո՞ւ նման հարցում պետք է աներ Ազգային անվտանգության ծառայությունը։No media source currently available   "
Քաղաքականություն,"Զենքի մատակարարումը ձախողելու համար իշխանականները մեղադրում են «դաշնակցին», ընդդիմադիրները՝ Փաշինյանին"," Ինչո՞ւ դաշնակից երկրները Հայաստանին չեն մատակարարում նախապես գնված զենքը, ինչի մասին երեկ հայտարարեց վարչապետ Նիկոլ Փաշինյանը։Իշխանական պատգամավոր, խորհրդարանի պաշտպանության հանձնաժողովի անդամ Արմեն Խաչատրյանը երկու պատճառ է մատնանշում՝ Ադրբեջանի գործոնը, որն ամեն ինչ անում է, որ Հայաստանին զենք չվաճառեն, և աշխարհաքաղաքական վերջին զարգացումները, մասնավորապես՝ ռուս-ուկրաինական պատերազմը. - «Ցավոք սրտի, այդ զենքի մատակարարումները ուշանում են, ինչը մենք այսօր չենք կարող հանդուրժել։ Եվ հենց դաշնակից երկրներ կան, այո, որ ուշացման պատճառները հենց իրենք են։ Ուշացման պատճառները տարբեր կարող են լինել։ Չի բացառվում, իհարկե, հենց Ադրբեջանի գործոնը, որն ամեն ինչ անելու է, որ Հայաստանի Հանրապետությունը զենք չձեռք բերի։ Բայց նաև, հաշվի առնելով այն հանգամանքները, որ աշխարհաքաղաքական իրադրությամբ պայմանավորված մի շարք իրողություններ ունենք այսօր, և պատերազմական գործողություններ են ընթանում տարբեր վայրերում, զենքի սղությունը պայմանավորված է նաև սրանով, և մարդիկ ավելի շատ էդ զենքը փորձում են իրենք օգտագործել, ոչ թե պայմանագրային պարտավորությունները կատարել և տալ։ Բայց որևէ պատճառ չի կարող հարգելի լինել, որովհետև զենքը դա ազգային անվտանգության հարց է, պետականությունը պահպանելու հարց է, և զենք չմատակարարելով այդ պարտավորությունները չկատարողները քաջ գիտակցում են, թե զենքը չմատակարարելով ինչ հետևանքներ կարող են առաջանալ Հայաստանի Հանրապետության համար»։Արդյո՞ք Հայաստանի բացթողումը չէ, որ Ադրբեջանը կարող ազդել դաշնակիցների վրա, որոպեսզի նրանք չկատարեն իրենց պայմանագրային պարտավորությունները։ Արմեն Խաչատարյանն ասում է, թե պետք է իրատես լինել, դաշնակիցներն այսօր առաջնորդվում են աշխարհաքաղաքական իրենց շահերով. - «Մեր դաշնակիցները լուրջ շահեր և կապեր ունեն նաև Ադրբեջանի հետ, Թուրքիայի հետ, և հարց է, թե որ շահերն են ավելի գերադասելի և գերակա։ Իհարկե սա չի նշանակում, որ մենք պետք է ձեռքներս ծալած նստենք և սպասենք տեսնենք Ադրբեջանը հաջորդ քայլը ինչ է անելու։ Մենք էլ արդեն այլ երկրների հետ այլ շահեր ենք արդեն առաջ քաշում, մենք էլ մեր շահը փորձում ենք այլ կերպ առաջ տանել և այդ զենքը ձեռք բերել։ Բայց ամենամեծ, ցավալի փաստը այն է, որ հենց դաշնակից երկրներն են խոչընդոտում մեր զենքի ձեռք բերման գործընթացը»։Մինչդեռ դաշնակիցների կողմից Հայաստանին զենքի մատակարարման պարտավորությունները չկատարելու համար ընդդիմությունը մեղավոր է համարում հենց Նիկոլ Փաշինյանին։Խորհրդարանի ընդդիմադիր «Պատիվ ունեմ» խմբակցության ղեկավար, Երրորդ նախագահ Սերժ Սարգսյանի ղեկավարած Հանրապետականի անդամ Հայկ Մամիջանյանը հարցնում է՝ ինչո՞ւ Հայաստանի նախկին երեք նախագահներին հաջողվում էր զենքի ձեքռ բերման հարցերը լուծել, անգամ անվճար, իսկ Փաշինյանին՝ ոչ. - «Միայն Սերժ Սարգսյանի իշխանության օրոք հիսուն հազար տոննա աջակցություն անվճար տրամադրվել է Հայաստանի Հանրապետությանը սպառազինության տեսքով։ Այսինքն՝ էդ ո՞նց ստացվեց, որ մինչ այդ երկրի երեք ղեկավարների հաջողվել է զենք բերել Հայաստան, հենց սրա վրա տեղի ունեցավ որոշակի փոփոխություն։ Կարծում եմ, խնդիրը ամեն դեպքում Փաշինյանի մեջ է»։Դիտարկմանը, թե գուցե դեր ունի այն, որ Ռուսաստանը պատերազմի մեջ է, Մամիջանյանն արձագանքեց. - «Ռուսաստանը ուկրաինական կրիզիսի ուղղակի փուլի մեջ ներգրավված է փետրվար ամսից։ Նիկոլ Վովայի Փաշինյանը Հայաստանում, ցավոք սրտի, իշխանավարում է 2018 թվականի մայիսից։ Արանքը էնտեղ բավականաչափ ժամանակահատված կար»։Ինչո՞ւ անցած երկու տարիների ընթացքում Հայաստանը դաշնակից Ռուսաստանից բացի, այլ երկրներից չի փորձել զենք ձեռք բերել։ Արմեն Խաչատրյանի պնդմամբ՝ 44-օրյա պատերազմից հետո այդ ուղղությամբ գործըթացներ տեղի են ունեցել, և այն, որ հիմա Հնդկաստանից զենք ձեռք բերելու մասին է խոսվում, դա մի քանի տարվա աշխատանքի արդյունք է. - «Դա առնվազն երկու տարվա աշխատանք է։ Զենքը տեսնում են, ընտրում են, փորձարկում են, բանակցությունները վարում են, պայմանագրերը կնքում են։ Հետո էդ զենքը արտադրում են, հետո ուղարկում են... Դա շատ երկար պրոցես է։ Ընդհանրապես զենքի ձեռք բերման պրոցեսը եթե օրինական ճանապարհով է դա արվում, շատ երկար պրոցես է։ Եվ հիմա էլ պրոցեսներ են գնում, որոնց արդյունքը մենք տեսնելու ենք մի տարի հետո, վեց ամիս հետո»։Ինչ վերաբերում է հարցին, թե ինչու Հայաստանը հարևան Իրանից չի փորձում զենք ձեռք բերել, ապա Պաշտպանության հանձանաժողովի իշխանական պատգամավորը չի թաքցնում՝ եթե խոչընդոտներ այս հարցում եղել են, ապա պատճառը Հայաստանը չէ. - «Կարծիք է ստեղծվել մեր մոտ, որ Իրանը անընդհատ ուզում է մեզ զենք մատակարարել, և մենք դեմ ենք դրան։ Նման բան չկա։ Եթե որևէ մեկը ուզեր մեզ զենք մատակարարել, հաստատ արդեն մատակարարած կլիներ։ Ինչ զենք էլ լինի այսօր, մեր համար դա անհրաժեշտ է, սկսած ամենատարրական զինատեսակներից, որ պետք են բանակին, վերջացրած նորագույն տեխնոլոգիաներով։ Մենք միշտ էլ պատրաստ ենք զենքը առնել։ Եթե խոչընդոտ եղել է, դա հաստատ մեզնից չի եղել»։Այս պահին, ըստ պաշտպանության հանձնաժողովի իշխանական անդամի, Հայաստանը Իրանի հետ ռազմատեխնիկական համագործակցության պայմանագրեր չունի, բայց այդ ուղղությամբ ևս քննարկումներ ընթանում են։   "
Քաղաքականություն,Հայաստանի Հանրապետությունը չի պատրաստվում քննարկել որևէ կապիտուլյացիա․ Ռուբինյան," Հայաստանի Հանրապետությունը չի պատրաստվում քննարկել որևէ կապիտուլյացիա, «Ազատության» հետ զրույցում ասաց Ազգային ժողովի փոխնախագահ Ռուբեն Ռուբինյանը՝ շեշտելով՝ համաձայն չէ այդ բառի գործածման հետ, որն այսօր շատ է հնչում, այդ թվում՝ նախկին նախագահների միջև բանավեճի կոնտեքստում։Հայաստանի Հանրապետության ինքնիշխանությունը և տարածքային ամբողջականությունը անսակարկելի են, շեշտեց իշխող «Քաղաքացիական պայմանագիր» խմբակցության պատգամավորը։Ռուբինյանի հետ հարցազրույցից մի հատված ներկայացնում ենք ստորև․«Ազատություն»․ - Ճի՞շտ է Տեր-Պետրոսյանը, որ հիմա խնդիրը նվազագույն ցավոտ լուծում գտնելն է, այլ տարբերակ չկա և ուշացնելն ավելի վատ կլինի։Ռուբինյան․ - Մեզ պետք է լուծում, և պետք է այնպիսի լուծում, որը կապահովի հարատև խաղաղություն և կապահովի Հայաստանի Հանրապետության ինքնիշխանությունը և տարածքային ամբողջականությունը, կառավարությունը գնում է այդ ուղղությամբ և պատրաստ է անել ամեն ինչ, այդպիսի լուծման հասնելու համար։ Բայց ես, օրինակ, տեսնում եմ, այդ թվում՝ նախկին նախագահների միջև բանավեճի կոնտեքստում շատ է հնչում կապիտուլյացիա բառը։ Ես կտրականապես համաձայն չեմ այդ բառի գործածմանը ոչ միայն նոյեմբերի 9-ի հայտարարության համատեքստում, այլ ընդհանրապես ցանկացած լուծման համատեքստում։ Նոյեմբերի 9-ի փաստաթուղթն, այո՛, ծանր պայմաններով զինադադար էր, բայց կապիտուլյացիա չէր, և Հայաստանի Հանրապետությունը չի պատրաստվում քննարկել որևէ կապիտուլյացիա։ Հայաստանի Հանրապետությունը՝ և՛ ինքնիշխանությունը, և՛ տարածքային ամբողջականությունն ամեն գնով պահելու է, խոսքը լուծումների մասին է։«Ազատություն»․ - Այդ դեպքում, լուծման հարցում Երևանի կարմիր գիծը ո՞րն է։Ռուբինյան․ - Հայաստանի Հանրապետության ինքնիշխանությունը և տարածքային ամբողջականությունը անսակարկելի են։«Ազատություն»․ - Այո՛, բայց, եթե ստորագրվում են խաղաղության պայմանագիր, որտեղ Արցախի մասին հիշատակում չկա, վաղն Ադրբեջանն ասելու է՝ «դուք եք էս փաստաթւողթը ստորագրել, մենք մեր հարցերը արցախահայերի հետ կլուծենք»։Ռուբինյան․ - Դրա համար էլ ես ասում եմ, որ Արցախի ժողովրդի անվտանգության և իրավունքների հարցը պետք է լուծում ստանա։«Ազատություն»․ - Չէ, նկատի ունեմ՝ առանց այդ երաշխիքների խաղաղության պայմանագիր չի կնքվի՝ առանց արցախահայերի իրավունքների ապահովման։Ռուբինյան․ - Եթե խաղաղության պայմանագրի նպատակն է հաստատել հարատև խաղաղություն, դա նշանակում է, որ պետք է լինեն համապատասխան երաշխիքներ դրա բոլոր կոմպոնենտների վերաբերյալ, կամ ոչ միայն դրա բոլոր կոմպոնենտների, այլ խաղաղությունը խաթարող բոլոր կոմպոնենտների վերաբերյալ։ Մենք կարծում ենք, որ դա տրամաբանական կլինի, որ նաև բանակցություններ լինեն Արցախի ներկայացուցիչների և Ադրբեջանի միջև։«Ազատություն»․ - Ստեփանակերտ-Բաքու։Ռուբինյան․ - Այո՛։Ռուբինյանի հետ հարցազրույցն ամբողջությամբ կարող եք դիտել ստորև․ "
Քաղաքականություն,Ադրբեջանին կանգնեցնելու միակ տարբերակը հզորանալն է՝ դիվանագիտական և ռազմական տեսանկյունից․ Մամիջանյան," Ադրբեջանին կանգնեցնելու միակ տարբերակը հզորանալն է՝ դիվանագիտական և ռազմական տեսանկյունից, «Ազատության» հետ զրույցում ասաց Ազգային ժողովի ընդդիմադիր «Պատիվ ունեմ» խմբակցության ղեկավար Հայկ Մամիջանյանը՝ շեշտելով՝ պետք է հասնել նրան, որ փաստացի բոլոր դաշնակից երկրները Հայաստանի հետ խոսեն պաշտոնական նոտաներով։Սեպտեմբերին ադրբեջանական ագրեսիայի համար ընդդիմադիր պատգամավորը մեղադրեց Փաշինյանին՝ ընդգծելով՝ առաջնագծի կահավորումն այս պարագայում 100 տոկոս իրենից էր կախված և այն, ինչ արված չէ առաջնագծում առնվազն Սյնունիքից Սոթք հատվածում, Մամիջանյանի գնահատմամբ, պետական դավաճանությանը հավասարազոր անգործություն է։Հայկ Մամիջանյանի հետ հարցազրույցից մի հատված ներկայացնում ենք ստորև․«Ազատություն»․ - Փաշինյանը հեռացավ, եկավ Սերժ Սարգսյանը, լավ, թեև նա ասում է՝ «չեմ ուզում», իքս մարդը, Ալիևը կանգ առնելո՞ւ է, նա Ղարաբաղն է ուզել։Մամիջանյան․ - Ալիևը կանգ չի առնելու երբեք։«Ազատություն»․ - Ձեր լուծումը ո՞րն է էդ դեպքում։Մամիջանյան․ - Կասեմ հիմա՝ եթե ես փորձեմ Ձեզ կողոպտել՝ վերցնեմ ժամացույցը, վերցնեմ դրամապանակը ու Դուք սկսեք ինձ հետ բանակցել, որ հեռախոսը թողնեմ Ձեզ մոտ, Էդպիսի բան չի լինում։ Միակ տարբերակը կանգնեցնել էս գործընթացը, դա հզորանալն է՝ դիվանագիտական և ռազմական տեսանկյունից։ Դիվանգատիկան տեսանկյունից հասնել նրան, որ Հայաստանի փաստացի բոլոր դաշնակից երկրները Հայաստանի հետ խոսեն պաշտոնական նոտաներով։ 30 տարվա մեջ առաջին անգամ խնդիրներ առաջանան զենքի վաճառքի և մատակարարաման հետ, էդ ո՞նց էր առաջ էդ խնդիրները չկային։ «Մեզ զենք չեն վաճառում»։ Բացատրեք ինձ՝ ո՞նց է ստացվել, որ դրանից առաջ չէին առաջանում էդ խնդիրները, կամ առաջանում էին ու լուծվում էին։Ռազմական տեսանկյունից, ցավոք սրտի, սեպտեմբերին ադրբեջանական ագրեսիայի պարագայում Փաշինյանը մեղքը ոչ մեկի վրա չի կարա գցի, որովհետև առաջնագծի կահավորումն այս պարագայում 100 տոկոս իրենցի էր կախված, որովհետև դա դարձել է առաջնագիծ իր ապիկար աշխատանքի շնորհիվ, իսկ երկու տարի ժամանակը բավարար է գոնե մինիմալ անվտանգային պայմանները մեր զինվորների համար ստեղծելու համար։ Ինձ թույլ չեմ տալիս եթերից մանրամասներ ասել, թե ինչ վիճակում է առաջնագիծը, մանավանդ էդ հատվածներում, զուտ պետականամետության տեսանկյունից։«Ազատություն»․ - Այսինքն՝ Դուք ունե՞ք տեղեկություններ, որովհետև ասում էին՝ «Դուք ի՞նչ գիտեք»։Մամիջանյան․ - Մեր գործընկեր Տիգրան Աբրահամյանը, թեպետ իրեն արգելել են տևական ժամանակ, հենց նրա համար, որ չգնա չտեսնի, մեկնել առաջնագիծ, բայց տարբեր խողովակներով, տարբեր միջոցներով մեզ տեղեկացնում են, թե ինչ վիճակ է տիրում առաջնագծում կահավորման տեսանկյունից։ Էն, ինչ իրենք չեն արել առաջնագծի ողջ երկայնքով, առնվազն Սյնունիք և մինչև Սոթք հատվածում, պետական դավաճանությանը հավասարազոր անգործություն է։Հարցազրույցն ամբողջությամբ կարող եք դիտել ստորև․  "
Քաղաքականություն,Վարչապետը կրկին խոսում է սահմանին միջազգային դիտորդական առաքելության տեղակայման անհրաժեշտության մասին," Երեկ Հայաստանի սահմանին տեղի ունեցածն Ադրբեջանի ագրեսիվ գործողությունների և ագրեսիայի շարունակությունն է, այսօր կառավարության նիստի ժամանակ ասաց վարչապետ Նիկոլ Փաշինյանը՝ որոշ մանրամսներ ներկայացնելով։Ըստ վարչապետի՝ Հայաստանի զինված ուժերը երեկ սահմանին՝ Հայաստանի տարածքում, ինժեներական աշխատանքներ են իրականացրել, իսկ հարվածներ հասցրած ադրբեջանական ստորաբաժանումները ևս գտնվել են Հայաստանի Հանրապետության տարածքում։Հայաստանի դիրքորոշումը միանշանակ է և աներկբա՝ Ադրբեջանի Զինված ուժերը պետք է հետ քաշվեն Հայաստանի Հանրապետության տարածքից, հայտարարեց վարչապետը՝ նկատելով՝ Ադրբեջանը նման սադրանքներով փորձում է այնպես անել, որ Հայաստանը հնարավորություն չունենա իրականացնել բանակի բարեփոխումների ծրագիրը։Անդրադառնալով զենքի մատակարարումներին՝ Փաշինյանն ասաց՝ Ադրբեջանը փորձում է, որտեղ հնարավոր է, այնպես անել, որ Հայաստանին զենք և ռազմամթերք չմատակարարվի։«Մենք դեպքեր ունենք, երբ որ հարյուր միլիոնավոր դոլարներ վճարվել են, բայց Հայաստանի նկատմամբ մատակարարման պարտավորությունները չեն կատարվում, այդ թվում՝ դաշնակից երկրների կողմից, սա իհարկե ցավալի իրողություն է, և մենք խորապես պետք է վերլուծենք այս իրադրությունը», - ասաց Փաշինյանը՝ շեշտելով՝ այս ամենը տեղի է ունենում մեկ նպատակով, որ Հայաստանը հրաժարվի իր պետականությունից, ինքնիշխանությունից, տարածքային ամբողջականությունից զիջումներ անի։«Մենք վճռական ենք մեր անկախությունը, ինքնիշխանությունը, տարածքային ամբողջականությունը պահպանելու գործում», - ասաց Փաշինյանը։Համաձայնելով միջազգային կոչերին, որ հարցերը պետք է լուծվեն դիվանագիտական, խաղաղ ճանապարհով՝ գործադիրի ղեկավարը վերահաստատեց երեկվա իր հայտարարությունը՝ լուծում կարող է լինել Հայաստան-Ադրբեջան սահմանին միջազգային դիտորդական առաքելության տեղակայումը՝ կլինի դա ՄԱԿ-ի անվտանգության խորհրդի, ԵԱՀԿ-ի, թե որևէ այլ միջազգային կազմակերպության։Երեկ երեկոյան Պաշտպանության նախարարությունը հայտնեց, որ ժամը 18:00-ից սկսած, Ադրբեջանի ԶՈւ ստորաբաժանումները, ականանետերի և խոշոր տրամաչափի հրաձգային զինատեսակների կիրառմամբ, կրակ են բացել հայ-ադրբեջանական սահմանի արևելյան հատվածում տեղակայված մարտական դիրքերի ուղղությամբ, հայկական կողմը 3 զոհ ունի:Ադրբեջանի պաշտպանության նախարարությանն էլ իր հերթին հաղորդել է, թե հայկական կողմն է խախտել հրադադարը: Ադրբեջանական կողմը հայտնել է մեկ վիրավորի մասին:   "
Քաղաքականություն,"Հայաստանն, ըստ Պասկևիչյանի, «աստվածներ փնտրելով է զբաղված»"," Տարածաշրջանային ռազմաքաղաքական բարդ խնդիրներ կան, որոնք ուզում են լուծել Ադրբեջանն ու Թուրքիան և Հայաստանը չի կարողանում դրան դիմագրավել, «Ազատության» հետ զրույցում ասաց լրագրող, հրապարակախոս Տիգրան Պասկևիչյանը՝ նշելով պատճառները՝ Հայաստանը չունի բավականաչափ ռազմական ու մարդու ուժ և կամք իր հարևանների հետ խոսելու։Հայաստանը, լրագրողի համոզմամբ, աստվածներ փնտրելով է զբաղված։Պասկևիչյանի հետ հարցազրույցից մի հատված ներկայացնում ենք ստորև․«Ազատություն»․ - Ինչ է ասում Քոչարյանն էլի կամ նաև Դաշնակցությունը, որ «միշտ էլ Տեր-Պետրոսյանը պարտվողական դիրքերից է խոսել», 1992-ն են օրինակ բերում, բայց հետո երկու տասնամյակը հակառակն է ցույց տվել։ Հիմա էլ էդ լույսը կա։Պասկևիչյան․ - 2020 թվականի նոյեմբերի 10-ին Ռոբերտ Քոչարյանը, Դաշնակցությունը, Սերժ Սարգսյանը մյուսները պետք է մի հատ հաստ, թանձր ստվեր ման գային ու մտնեին էդ ստվերի տակ և այլևս չերևային։«Ազատություն»․ - Դուք ևս կարծո՞ւմ եք, որ Հայաստանի նկատմամբ կա թուրք-ադրբեջանական ախորժակ։Պասկևիչյան․ - Գիտեք, ախորժակ չասենք, բայց ասենք, որ տարածաշրջանային ռազմաքաղաքական բարդ խնդիրներ կան, որոնք ուզում են լուծեն Ադրբեջանն ու Թուրքիան և Հայաստանը չի կարողանում դրան դիմագրավել մի քանի պատճառով՝ չունի բավականաչափ ուժ՝ ռազմական և մարդու ուժ, տնտեսական և այլն, և չունի կամք՝ իր հարևանների հետ նստել խոսելու։ Մենք աստվածներ՝ մեսիաներ փնտրելով ենք զբաղված։ Բայդենը մեր մեսիան է, Փելոսին, Մակրոնը, Պուտինն էր, հիմա Պուտինը դառնում է հակաքրիստոս, մենք երբեք չենք մտածել ու այսօր էլ հանրային դաշտում անընդհատ կարդում ես՝ «մենք դրանց հետ պետք է նստենք խոսե՞նք»։ Լավ, չխոսենք, բա ի՞նչ անենք։«Ազատություն»․ - Բայց ամեն օր ասվում է չէ՝ խաղաղության օրակարգ, հիմա ուղիղ երկխոսությունն էլ նախաձեռնվել է, այդ թվում՝ Էրդողանի հետ։Պասկևիչյան․ - Դրանք պիտակներ են, որ խաղաղության օրակարգ, մի բան, որի տակը ոչինչ չկա անունը դրած է խաղաղության օրակարգ։ Մենք չենք տեսնում էդ օրակարգն ինչ է նշանակում, նշանակում է մատ թափ տալ ու ասել՝ «մի հատ քարտեզներդ բեր»՝ մտքում ունենալով, որ էդ քարտեզներում Ադրբեջանը չկա՞։ Եղբայր չկար, հիմա կա, ուրիշ հարց մենք էնքան կանենք, որ իրենք էդ դելիմիտացիան ուժով կլուծեն, դեմարկացիան ուժով կլուծեն, թե մենք կգնանք, իրոք քարտեզները կդնենք ու կասենք՝ եկեք թուղթ ու մատիտով գծենք։Հարցազրույցն ամբողջությամբ կարող եք դիտել ստորև․  "
Քաղաքականություն,Մայր Աթոռում աշխատում են նախկին նախագահների երկրորդ հանդիպման ժամկետները համաձայնեցնելու շուրջ," Այս պահին աշխատում են նախկին նախագահների երկրորդ հանդիպման ժամկետները համաձայնեցնելու շուրջ, «Ազատությանը» փոխանցեց Մայր Աթոռի տեղեկատվական համակարգի տնօրեն Տեր Եսայի քահանա Արթենյանը։Չնայած տարաձայնություններին, Հայաստանի երեք նախկին նախագահները հրապարակավ պատրաստակամություն են հայտնել շարունակելու Ամենայն Հայոց կաթողիկոս Գարեգին Երկրորդի նախաձեռնությունը։«Ով էլ գա, նույնը, գուցե և ավելի վատ փաստաթուղթ է ստորագրելու», - նշել է առաջին նախագահը:Առաջին հանդիպումից հետո նախ Տեր-Պետրոսյանը իր առաջարկները բացահայտեց. իշխանությանն ու ընդդիմությանն առաջարկում է Հայաստանի համար ճակատագրական այս պահին համատեղ որոշումներ կայացնել, կիսել Ադրբեջանի ու Թուրքիայի հետ ստորագրվելիք փաստաթղթերի պատասխանատվությունը։Իշխանության շուրջ միավորմանը դեմ արտահայտվող Ռոբերտ Քոչարյանն իր առաջարկը ուղիղ չի հնչեցնում, բայց իմպերատիվ պահանջ է համարում իշխանափոխությունը, որ բանակցողը փոխվի։ Նա դեմ չէ իրավիճակից դուրս գալու համար նաև Նիկոլ Փաշինյանի հետ քննարկումներին։«Տեր-Պետրոսյանի առաջարկը կատեգորիկ անընդունելի էր, օրինակ, ինձ համար, բայց մենք չենք ասել դրանից հետո, եր վերջ, մենք այլևս այստեղ չենք գալու, որովհետև սա անընդունելի է մեզ համար: Մենք դուռը բաց ենք թողել, այո, քննարկումների համար» , - ասաց Քոչարյանը:Հանդիպմանը մասնակցած երրորդ նախագահ Սերժ Սարգսյանն իր պատկերացումները չի կոնկրետացրել: Ե՛վ նախկին նախագահների լուծումները պետությանն ու ժողովրդին առաջարկելուն, և՛ պայքարի ոգին արթուր պահելուն է կողմ։Նրա ղեկավարած ՀՀԿ-ի ներկայացուցիչներն էլ Սարգսյանի առաջարկները չեն բացահայտում։ Հիմնականում հանրապետականներից բաղկացած «Պատիվ ունեմ» խմբակցության ղեկավար Հայկ Մամիջանյանն «Ազատության» եթերում չհամաձայնեց Տեր-Պետրոսյանի հետ, թե ով էլ գա նույնը կամ գուցե ավելի վատ փաստաթուղթ է ստորագրելու, չմերժեց Ռոբերտ Քոչարյանի առաջարկը։ Նրա կարծիքով էլ, բանակցողի փոփոխություն անհրաժեշտ է։ Անհնար համարեց Նիկոլ Փաշինյանի հետ բանակցությունը:«Ակնհայտ է, որ ինչ-որ խոստում է եղել, որից հետո հետքայլ է եղել, որը հիմա փորձում են ուժով պարտադրել: Առնվազն հիմնական բանակցողի փոփոխությունը կբերի էդ բանավոր խոստումների չեղարկմանը: Փաշինյանը ունի բանավոր խոստումներ տալու փորձառություն, հիշենք Սյունիքում զորքերի հետքաշման հրամանը, որը չկար նոյեմբերի 9- համաձայնագրում, փաստացի մինչև էսօր չենք տեսել դրա գրավոր հրամանը Զինված ուժերին, ՊՆ-ն չի ընդունում», - ընդգծեց Մամիջանյանը:Իշխանությունից հայտարարում են՝ Փաշինյանի փոփոխության հարց չեն քննարկել, չեն քննարկելու։ ԱԺ փոխխոսնակ Ռուբեն Ռուբինյանը կարծում է՝ եթե լինի նախկին նախագահների հետ հանդիպման, բանակցային գործընթացը գաղտնազերծելու առաջարկ, վարչապետը չի մերժի։«Ներկայիս իրավիճակում քաղաքական համախմբումը միայն օգուտ կարող է տալ, բայց եթե անկեղծ լինեմ, ես չեմ հավատում, որ դա տեղի կունենա, որովհետև Ռոբերտ Քոչարյանը ուզում է իշխանություն: Ցանկացած հարց, որ դուք ինձ տաք՝ ինչո՞ւ է Ռոբերտ Քոչարյանը անում սա կամ նա, ես կասեմ՝ որովհետև նա ուզում է իշխանություն», - հայտարարեց Ռուբինյանը:Անցած շաբաթ Կաթողիկոսի հրավերով քննարկմանը մասնակցել էին նաև Արցախի նախկին նախագահներ Արկադի Ղուկասյանն ու Բակո Սահակյանը, որոնք մինչ այս պահը լռություն են պահպանել։ No media source currently available  "
Քաղաքականություն,"«Շոյգուի նվիրած դաշույնը միակ զենքն էր, որ Ռուսաստանից եկավ Հայաստան». իշխանական  պատգամավոր"," «Էդ միակ զենքն էր, որ եկավ Հայաստան», - իշխանական պատգամավոր Գագիկ Մելքոնյանը նկատի ունի պաշտպանության նախկին նախարար Արշակ Կարապետյանին ռուս պաշտոնակցի՝ Սերգեյ Շոյգուի նվիրած դաշույնը։ Այդ խորհրդանշական նվերից բացի 44-օրյա պատերազմից հետո այլ զենք Ռուսաստանից Հայաստան չի մտել, պնդում է խորհրդարանի անվտանգության ու պաշտպանության հանձնաժողովի անդամը։«Հիմա արդեն մենք եկանք հասանք այն պահին, որ մեր երկիրն ամենածանր վիճակում է և ոչ ՀԱՊԿ-ն է մեզ օգնում, ոչ էլ Ռուսաստանը», - ընդգծեց Մելքոնյանը։Շոյգուն հայ պաշտոնակցին դաշույնը նվիրեց մեկ տարի առաջ՝ հայտարարելով, թե «կարող ենք համարել՝ Հայաստանին սպառազինության մատակարարման գործընթացը մեկնարկել է»։ Ի՞նչ է փոխվել, Ռուսաստանն ինչո՞ւ խոստումը չի կատարում։ Իշխանական պատգամավորն ուղիղ չի պատասխանում, բայց զայրանում է, որ Փաշինյանի կառավարությանն են մեղադրում. «Հարգելիս, եթե մարդը քեզ զենք չի տալիս, քո մեղավորությունը ո՞րն է»։

Սեպտեմբերյան մարտերի օրը Ազգային ժողովում Փաշինյանն էր հայտարարել, թե զենքի համար փող կա, բայց օբյեկտիվ ու սուբյեկտիվ պատճառներով կա՛մ չեն վաճառում, կա՛մ Հայաստան հասցնելն է խնդիր։ Թե ի՞նչ խնդիրներ են, վարչապետը չէր մանրամասնել։ Ութ տարի պաշտպանության փոխնախարարի պաշտոնը զբաղեցրած Մելքոնյանը պնդում է՝ Միացյալ Նահանգները Հայաստանին զենք կվաճառի, եթե ՀԱՊԿ-ից դուրս գա։«Նախապայմանը, այո, իրանք ուզում են, որ մենք ՀԱՊԿ-ից դուրս գանք», - ընդգծեց նա։

Միացյալ Նահանգներից պաշտոնապես հրապարակային նման պահանջ չի հնչել։ Ո՞ւմ են ասել, ե՞րբ են ասել։ Իշխանական պատգամավորը չի մանրամասնում, պնդում է՝ դա է պայմանը։ Իշխող խմբակցությունն էլ սկսել է քննարկումները ՀԱՊԿ-ը լքելու կամ Հայաստանի անդամակցությունը սառեցնելու հարցով, վստահեցնում է Մելքոնյանը։«Խմբակցությունում նմանատիպ հարցեր առաջարկել են, քննարկվում են ու քննարկվելու են, վերջնական արդյունքը մենք դեռ չենք ասել», - ասաց պատգամավորը։Որքանո՞վ է իրատեսական Արևմուտքի հետ ռազմական համագործակցությունը ՀԱՊԿ-ի կազմում լինելուն զուգահեռ։ Այս հարցին կալանավայրից արձագանքել է պաշտպանության նախկին նախարար Դավիթ Տոնոյանը։ «ՀԱՊԿ-ին անդամակցությունը երբեք խոչընդոտ չի եղել Արևմուտքից ռազմական գնումներ կատարելու համար, դա արհեստածին միֆ է», - նշել է նախկին նախարարը:Պաշտպանության նախկին փոխնախարար, հանրապետական Արտակ Զաքարյանն էլ կարծում է, որ երկու տարում հնարավոր էր բավարար քանակի սպառազինություն ձեռք բերել. «Մոտ երկու տարին բավարար էր կամ 1,5 տարուց ավելին բավարար էր, որ մենք ունենայինք բավարար քանակի սպառազինություն։ Լավ, սահմանների կահավորումն ո՞ւմից էր կախված, դա ինչի՞ չեն արել։ Դա Ռուսաստանից էր կախվա՞ծ, թե՞ Հորդանանից էր կախված, դա ինչի՞ չեն արել»։

Եթե Փաշինյանը ցանկանար Հայաստանը պաշտպաներ այնքան ամուր, որքան իր իշխանությունը, կգտներ զենք գնելու ուղիները, քննադատում է պաշտպանության նախկին փոխնախարար Արտակ Զաքարյանը։ Ռուսաստանը զենքի հիմնական մատակարարն է, բայց ոչ միակը, ասում է նախկին պաշտոնյան։«Հայաստանին զենքի մատակարար երկրների ցանկը բավականին բազմազան է, մասնավորապես, զենքերը ձեռք բերելուց Սլովակիայիցա, Չեխիայից, Լեհաստանից, Ուկրաինայից, Բելառուսից, Հնդկաստանից, Հորդանանից, որոնց հետ Հայաստանը ունեցել է տարբեր ձևաչափերում համագործակցություն», - նշեց Զաքարյանը։

Այլ աղբյուրներից զենք գնելու համար ՀԱՊԿ-ը լքելու կարիք չկա, ՀԱՊԿ-ի դերակատարումը իշխանականները չեն պատկերացնում՝ Մելքոնյանին հակադարձում է Զաքարյանը. «Եթե Հայաստանի Հանրապետությունը ունի վստահություն, իսկ զենիքի շուկան առաջին հերթին վստահելիության հիմքի վրա է, և եթե վարչապետ կոչվածը Ազգային ժողովի ամբիոնից հայտարարում է, որ զենքի մատակարարման պրոբլեմ ունեն, դա առաջին հերթին խոսում է իր նկատմամբ եղած անվստահության մասին»։

Եթե Միացյալ Նահանգները ցանկանա զենք վաճառել, ՀԱՊԿ-ի անդամակցությունը խոչընդոտ չի լինի։ Այն մեկնաբանությունները, թե այդ զենքը կարող է հայտնվել Հայաստանի դաշնակից Ռուսաստանի ձեռքին, անհիմն են, բոլոր դեպքերում էլ կարող է հայտնվել։«Հայ-ռուսական բոլոր պայմանագրերը բավարար են, որպեսզի ցանկացած տեսակի զենք, եթե ունես բանակցելու, վստահություն ձեռք բերելու, դաշնակցային պարտավորություններդ համարժեք կատարելու և քո դաշնակցի հետ միասին մինչև վերջ անկեղծ լինելու քաղաքական կամք, ոչ մի խնդիր չկա», - ասաց Զաքարյանը։90-ականներին էլ Հայաստանը Ռուսաստանից բացի այլ երկրներից է զենք ձեռք բերել։ Հիմա էլ պետք է բանակցեին ու ցանկացած հնարավորություն գործի դնելով լուծեին սպառազինության հարցը։ վերջին հարցազրույցներում պնդում է Հայ ազգային կոնգրեսի փոխնախագահ Լևոն Զուրաբյանը՝ հիշեցնելով, որ 90-ականներին Չինաստանից հրթիռային համակարգեր են գնել, ինչը Ռուսաստանին ու Նահանգներին այնքան էլ դուր չի եկել, բայց ասում է՝ Հայաստանի անվտանգությունն է պարտադրում։Երկրորդ նախագահ Ռոբերտ Քոչարյանն էլ այսօրվա ասուլիսում հորդորել է չհավատալ Փաշինյանի խոսքերին. «Եվ մի հավատացեք, որ հնարավոր չէ զենք առնել, մենք զենք գնում էինք և՛ Ռուսաստանից, և՛ Եվրոպայից, և՛ Չինաստանից, և՛ այլ տեղերից։ Սա խնդիր չի»։Թե՛ Զաքարյանը, թե՛ Քոչարյանը պնդում են, որ գործող իշխանությունը ի վերջո կարող էր քննարկել հարեւան Իրանի հետ ռազմական համագործակցության հարցը։ Թե՛ զենք գնելու, թե՛ համատեղ զորավարժություններ անելու օրակարգով։No media source currently available  "
Քաղաքականություն,"Տեր-Պետրոսյանը Փաշինյանին առաջարկում է միանձնյա, ինքնագլուխ որոշումներ չկայացնել. Տիգրան Պասկևիչյան"," «Ազատություն». - Առաջին նախագահի առաջարկը ինչպե՞ս եք գնահատում։Պասկևիչյան. - Առաջին նախագահի քաղաքական վարքի մեջ դա նորություն չէ։ Եթե հիշում եք, 1999 հոկտեմբերի 27-ից հետո մի հայտարարություն արեց՝ ի նպաստ փաստորեն Ռոբերտ Քոչարյանի, 2016-ի քառօրյայից հետո հանդիպեց Սերժ Սարգսյանի հետ։ Եվ հիմա էլ սրա մեջ ես տեսնում եմ իրավիճակի բարդության գնահատականը։ Այսինքն՝ իրավիճակը այնքան բարդ է, որ փաստորեն կրկին կարիք կա բոլորով հավաքվելու և խնդիրներին նայելու։«Ազատություն». - Այնքան բարդ, որ կշեռքի նժարին Հայաստանի պետականությո՞ւնն է։Պասկևիչյան. - Չեմ ուզում հավատալ, որ Հայաստանի պետականությունն է, բայց չեմ կարող նաև չհավատալ, որ այդ պետականությունը պահպանվելով կարող է ունենալ շատ լուրջ բարդություններ, ու մենք կարող ենք ունենալ շատ ծանր օրեր։ Ինչպես օրեր առաջ ունեցանք։ Որովհետև մենք հաստատ շատ հաճախ չենք զգում, թե ինչ է կատարվում իրականում, բայց երբ որ մի հատ անդրադառնում ես, ասում ես՝ երկու հարյուր զոհ, էսքան գերի, էսքան անհետ կորած, միանգամից ամբողջ մասշտաբը աչքիդ առաջ է գալիս։ Եվ եթե մենք պիտի թույլ տանք, որ այդ ամենը խրոնիկական ձևով կրկնվի, նշանակում է, որ մենք ունենալու ենք հիվանդ, տկար պետականություն։ Ես չեմ կարծում, որ մեկը գալու է ու ջնջի էդ պետականությունը։«Ազատություն». - Հիմա արձագանքները որ հնչել են։ Փաշինյանն էլ ազգակործան պատուհաս չէ՞, ինչպես Տեր-Պետրոսյանն էր բնորոշել, որ նրա հետ արժի համագործակցել։Պասկևիչյան. - Գիտեք, իմ մոտ տպավորություն կա, որ մենք այսօր, Տեր-Պետրոսյանի այս առաջարկն էլ նկատի ունենալով, գտնվում ենք 1998 թվականի հունվարի վիճակում։ Այսինքն՝ նորից առաջացել է խնդիր հավաքելու բոլորին, նստելու, բացատրելու մանրամասնորեն... ես չեմ ասում դաս տալու, այլ մղելու նայել իրողություններին պարզ, բաց աչքերով։ Մի քիչ մարդիկ խառնում են ամեն ինչ, նույնիսկ գրում են Ֆեյսբուքում, որ այո, Տեր-Պետրոսյանը նախաձեռնել է իր իսկ բնորոշմամբ՝ ազգակործան պատուհասի մաքրագործման պրոցես և այլն։ Բայց իրականում խնդիրը հետևյալն է. ոչ թե Լևոն Տեր-Պետրոսյանը ինչ-որ լուծում ունի, կամ Նիկոլ Փաշինյանը մի լուծում ունի, որը Լևոն Տեր-Պետրոսյանի դուրը էկել ա, ուզում ա պարտադրի որևէ մեկին։ Ընդամենը, ինչպես 97-ին, 98-ին, արվում է հետևյալը. մղում ա մարդկանց կամք դրսևորելու, խնդիրներին նայելու բաց աչքերով։ Մի քիչ ծանոթացա Ռոբերտ Քոչարյանի ասուլիսին, նորից համոզվեցի, որ սա 98 թվականն ա։«Ազատություն». - Նա ասում է ինչի՞ շուրջ համախմբվենք, եթե Տեր-Պետրոսյանը կապիտուլյացիայից է խոսում, կոնսոլիդացիան պիտի հաղթանակի համար լինի։Պասկևիչյան. - Մեր վերջին քսանհինգ տարվա, երեսուն տարվա կուրսը ամբողջովին հիմնված ա հորինված փաստերի վրա, իբր Լևոն Տեր-Պետրոսյանը ասում էր Ղարաբաղը տանք, հանգիստ ապրենք։ Երբ որ մարդկանց ասում ես մի հատ փաստ բերեք որտեղ ա ասել, չկա։ Նույնն էլ էս կապիտուլյացիայի մասին ա։ Ինքը ընդամենը ասեց, որ կապիտուլյացիան էղել ա, ես էլ առաջինն եմ ասել։ Դրանից պետք չի վհատվել։ Ես կարծում եմ, որ եթե Նիկոլ Փաշինյանը և իր շրջապատը մի քիչ սթափ դատողություն ունեն, այս ֆորմատը գուցե իրենց պետք գա։ Որովհետև էս ֆորմատը Նիկոլ Փաշինյանին առաջարկում է միանձնյա, ինքնագլուխ որոշումներ չկայացնել։ Մենք արդեն տեսել ենք էս չորս տարվա ընթացքում, որ Նիկոլ Փաշինյանը միանձնյա է ղեկավարում էս երկիրը, համենայն դեպս քաղաքական, ստրատեգիական հարցերում, և տեսել ենք, որ միանձնյա ղեկավարումը ինչ աղետների է բերել։ Ու ամեն օր բերում ա։Հարցազրույցն ամբողջությամբ կարող եք դիտել այստեղ.  "
Քաղաքականություն,«Կապիտուլյացիայի համար կոնսոլիդացիայի կարիք չկա». Ռոբերտ Քոչարյան," «Կապիտուլյացիայի համար կոնսոլիդացիայի կարիք չկա», - ակնհայտորեն Տեր-Պետրոսյանի առաջարկը նկատի ունենալով հայտարարեց երկրորդ նախագահ Ռոբերտ Քոչարյանը։

Իշխանության ու ընդդիմության երկխոսություն՝ ճակատագրական պահին Հայաստանի ապագայի հարցով համատեղ որոշում կայացնելու համար՝ Հայաստանի ու Արցախի նախկին ղեկավարների հանդիպումից հետո առաջին նախագահը այս առաջարկը նաև հանրայնացրեց։Քոչարյանը Տեր-Պետրոսյանի առաջարկը կատեգորիկ անընդունելի որակեց, բայց նաև ասաց՝ նույն ձևաչափով հետագա քննարկումների համար դուռը բաց է։ Ռոբերտ Քոչարյանը դեմ չէր նաև վիճակից դուրս գալու համար Նիկոլ Փաշինյանի հետ քննարկումներին.«Հնչում է նաև թեզ՝ միավորվենք իշխանության շուրջ։ Խնդիրը լուծելու համար, առաջին հերթին պետք է ախտորոշես այդ խնդրի պրոբլեմը և չեզոքացնես այդ պրոբլեմը։ Հիմա մեզ ասվում է՝ միավորվենք պրոբլեմի շուրջ, հիմա մեր նպատակն ի՞նչն է՝ փրկել Հայաստանը, թե՞ փրկել Հայաստանի պրոբլեմը: Իշխանափոխությունը իմպերատիվ պահանջ է», - նշեց Քոչարյանը։Նախկին նախագահներն, ըստ Քոչարյանի, համակարծիք են եղել ծանր իրավիճակի մասին գնահատականներում, բայց ոչ ելքերի հարցում։ Արդյոք Էջմիածնի այդ հանդիպմանը ինքը իշխանափոխության առաջարկո՞վ էր գնացել։ Չբացահայտեց, բայց ստեղծված իրավիճակում իշխանության ու ընդդիմության անելիքների մասին իր պատկերացումներից խոսեց։«Ճգնաժամից երկրներն ընդհանրապես դուրս են հանում կառավարությունները, իշխանությունը, ոչ թե ընդդիմությունը։ Ընդդիմությունը կարող է ճգնաժամի ժամանակ իշխանափոխության հարց դնել, եթե բավարարում է ուժերը, հասնել իշխանափոխության և հետո հաղթահարել այն ճգնաժամը, որը կա։ Ընդդիմությունը ի՞նչ է առաջարկում, նա եմ առաջարկում ինչ առաջարկվել է, կոնսոլիդացիայի համար, այո, առաջարկում ենք հանրային կոնսոլիդացիա, բայց ոչ թե կապիտուլյացիայի համար է», - նշեց Քոչարյանը։Նախկին նախագահն ասաց՝ հիմա իրենց շարժմանը նոր թափ հաղորդելու վրա են աշխատում։ Դիմադրության շարժման ծավալները նա բավարար չի համարում իշխանափոխության համար։ Չթաքցրեց՝ այդ պահանջով են դուրս գալու, չնշեց ժամկետներ։Ռոբերտ Քոչարյանը այս պահին ավելի հավանական է համարում մասնակի իշխանափոխությունը՝ խորհրդարանում նոր վարչապետ ընտրելով, ոչ թե նոր ընտրություններով ամբողջականը։ Այս համատեքստում էլ չբացառեց «Քաղաքացիական պայմանագրի» հետ քննարկումը՝ նաև նրանց առաջարկած թեկնածուի հարցով։«Ես հասկանում եմ, որ այս խորհրդարանում ՔՊ-ական պատգամավորների մատները կտրես, ինձ համար չեն քվեարկի, պարզ է, եթե խոսքը գնա խորհրդարանով նոր վարչապետի ընտրության մասին, դա պետք է լինի թեկնածու, որն ընկալելի է և՛ իրենց համար, և՛ ընկալելի էր ընդդիմության համար։ Ուրիշ մոդելը դա հանրային այնպիսի ճնշումն է, որը պարտադրում է մեծամասնությանը ընտրել հանրության կողմից ցանկալի թեկնածու, այն, ինչ եղավ ըստ էության 18 թվականին», - ընդգծեց նա.

Ինքը հավակնո՞ւմ է վարչապետի պաշտոնին։ Քոչարյանը չի շտապում հստակեցնել՝ պետք է իրավիճակը գնահատի, բայց եթե լինի այլ մարդ, որ, նրա խոսով, կարող է ապահովել հանրային կոնսոլիդացիա, վստահեցնում էր՝ պատրաստ է նրան աջակցել, անգամ հեռանալ ընդդիմադիր «Հայաստան» դաշինքի առաջնորդությունից։«Ես հասկանում եմ, որ իմ կերպարը շատ է ասոցացվում իշխանության հետ, բայց մենք իրատեսական ենք, ինչի՞ նաև չի ասվում ընդդիմության միասնական թեկնածուն ով կարող է լինել։ Իմ աչքի առաջ մոտավորապես 3-4 հոգի կան, որ կարող են այդ բեռն իրենց վրա վերցնել, անուններ չենք տալիս մեկ պատճառով՝ վաղը, մյուս օրը քրեական գերծեր, չգիտեմ ինչ, արդեն տեսանք», - ասաց Ռոբերտ Քոչարյանը։Նախանշաններ չի տեսնում, որ Նիկոլ Փաշինյանը հոժարակամ պատրաստ է տալ հրաժարական։ Թեև ամիսներ շարունակ վարչապետի հրաժարականի ընդդիմադիրների պահանջը չկատարվեց, բայց խոսում էր Փաշինյանին «հումանիտար միջանցք» տալու պատրաստակամությունից. «Եթե դա է այն գինը, որը պետք է տալ, այո, պետք է տալ».

Եվ ասում էր՝ կտրականապես համաձայն չէ, թե Հայաստանը կապիտուլյացիայի է ենթարկվել։ Քոչարյանի կարծիքով՝ վիճակը ծանր է, բայց՝ ոչ անելանելի, բայցև հայտարարում էր՝ բանակցողի փոփոխությունը կապիտուլյացիայից խուսափելու 100 տոկոսանոց երաշխիք չէ։«Կա՞ 100 տոկոսանոց երաշխիք, որ անպայման ամեն ինչ փոխվելու է, ոչ, բայց կա շատ մեծ հավանականություն, որ՝ այո, փոխվելու է։ Եվ մենք հիմա գլուխներս գցաց գանքն կապիտուլյացիայի ծրագրո՞վ, թե՞ փորձենք ինչ-որ բան փոխել», - ասաց Ռոբերտ Քոչարյանը։

Մոտ երեք ժամ տևած ասուլիսում Քոչարյանը խոսեց նաև արտաքին գործընկերներից, պնդեց՝ ռազմավարական գործընկեր Ռուսաստանի քայլերը հայ-ադրբեջանական նոր բախում թույլ չտալու հարցում լինելու են միայն դիվանագիտական։ Ե՛վ հայտարարում էր, որ Ռուսաստանի լծակները Ադրբեջանի և Թուրքիայի վրա շեշտակի նվազել են, իսկ ՀԱՊԿ-ն ընդհանրապես դրանք չունի, և՛ ՀԱՊԿ-ից դուրս գալու հեռանկարը համարում հիմարություն։ Արևմուտքի էական ներգրավվածությունն էլ իրատեսական չհամարեց, կարծիք հայտնեց, որ այս պահին Սյունիքի անվտանգությամբ ամենաշահագրգռվածը Իրանն է։«Չի նշանակում, որ չպետք է շփվենք Արևմուտիք հետ, եթե Ռուսաստանը թուլացած դուրս գա այս պատերազմից, ակնհայտ է, որ իր ազդեցությունը Ադրբեջանի ու Թուրքիայի վրա շեշտակի նվազելու է և Թուրքիայի ու Ադրբեջանի ազդեցությունը տարածաշրջանում մեծանալու է։ Դա մեր շահերից բխո՞ւմ է, կարծում եմ՝ ոչ. Եթե ուժեղացած դուրս գա, ուրեմն Ալիևը չի համարձակվի ասի՝ «ով ուզում ա ինձ զանգի», - ընդգծեց երկրորդ նախագահը։

Դառնալով նախկին նախագահների հաջորդ հանդիպմանը, Քոչարյանը ժամկետները չհրապարակեց, բայց ասաց՝ մասնակցության համաձայնություն տվել է։    "
Քաղաքականություն,"ԱՄՆ Հայ դատի հանձնախումբը Կոնգրեսից կպահանջի Ադրբեջանի դեմ պատժամիջոցներ, ռազմական աջակցության դադարեցում"," Միացյալ Նահանգների Հայ դատի հանձնախումբը, կարևորելով ԱՄՆ Կոնգրեսի Ներկայացուցիչների պալատի խոսնակի այցը Հայաստան, պատրաստվում է դիմել Նենսի Փելոսիիի գրասենյակին՝ Ադրբեջանի նկատմամբ հստակ պատժամիջոցներ կիրառելու համար, «Ազատության» հետ զրույցում ասաց հանձնախմբի խոսնակ Էլիզաբեթ Չուլջյանը։ «Եվ հիմա շարունակում ենք աշխատել թե՛ խոսնակի գրասենյակի հետ, թե՛ կոնգրեսական ղեկավարության հետ՝ տարբեր բանաձևերի ուղղությամբ, որպեսզի պատժամիջոցներ սահմանվեն ադրբեջանական կառավարության վրա իրենց հարձակումների համար և անմիջապես կանգնեցնել ամերիկյան ռազմական աջակցությունը դեպի Ադրբեջան։ Մենք զբաղվում ենք ամերիկյան աղբյուրներով, զենք վաճառելու հարցը, ռազմական օժանդակություն ուղարկելու հարցը մեր սեղանի վրա է, ներկայումս քննարկվում է», - ասաց Չուլջյանը։Այս հարցը արդեն երկար ժամանակ Հայ դատի հանձնախմբի սեղանին է դրված։ Խոսքը «Ազատության աջակցման ակտի» 907-րդ լրացման մասին է։ 2023-ի բյուջեի նախագծով՝ ԱՄՆ նախագահ Ջո Բայդենն Ադրբեջանի համար 9,7 միլիոն դոլարի աջակցություն է առաջարկել: Այս գումարի մեջ չեն մտնում հատկացումները, որ Բաքուն ստանում է Պաշտպանության դեպարտամենտից, և դեռ հստակ չէ, թե որքան է ի վերջո Ադրբեջանը գումար ստանալու Միացյալ Նահանգներից: Ըստ վերջերս հրապարակված հաշվետվության՝ Ադրբեջանը վերջին տասնամյակում ավելի քան 164 միլիոն դոլար է ստացել Միացյալ Նահանգներից, սակայն այդ գումարի ազդեցության մասին Կոնգրեսին հաշվետվություն չի ներկայացվել, ինչպես պահանջում է «Ազատության աջակցության» բանաձևի 907-րդ կետը:«Փելոսիի այցը Հայաստան շատ կարևոր էր, որովհետև իրականում կփորձեր ճշտել ամերիկյան քաղաքականությունը, որ դժբախտաբար իր ճիշտ թիրախին չի հասել, քաղաքականություն, որ դժբախտաբար ամերիկյան ռազմական օժանդակություն կուղարկեր դեպի Ադրբեջան, երբ որ հստակորեն Ասրբեջանի կառավարությունը ցանկանում էր ռազմական միջոցներով լուծել արցախյան հարցը նույնիսկ թիրախել Հայաստանին, ինչպես վերջին շաբաթներին», - ասաց Չուլջյանը։ԱՄՆ Կոնգրեսի հայկական հարցերով խմբի համանախագահ Ջեքի Սփիերը, որ դեպի Հայաստան Ներկայացուցիչների պալատի խոսնակի գլխավորած պատվիրակության կազմում էր, երեկ ևս հանդես է եկել ադրբեջանական պատերազմական հանցագործությունները դատապարտող օրենսդրական նախաձեռնությամբ՝ կոչ անելով կիրառել պատժամիջոցներ և դիմել միջազգային տրիբունալներին։Բառացիորեն օրեր առաջ էլ ԱՄՆ Սենատի արտաքին հարաբերությունների մշտական հանձնաժողովի նախագահ Ռոբերտ Մենենդեսն էր դիմել նախագահ Բայդենի վարչակազմին՝ կոչ անելով դադարեցնել ամերիկյան անվտանգային բնույթի օժանդակությունն Ադրբեջանին և առհասարակ վերանայել այդ երկրին հատկացվող օժանդակությունը։Սեպտեմբերի 22-ին պետքարտուղար Բլինքենին հասցեագրված բավական խիստ նամակում Մենենդեսը նշել էր, որ Միացյալ Նահնագները չպետք է դերակատարում ունենա ավտորիտար բռնություններին աջակցելու գործում, և որ ինքն ու իր գործընկերները Կոնգրեսում աշխատելու են 907-րդ բանաձևի կիրարկման նախագահական սահմանափակումները վերացնելու ուղղությամբ։  "
Քաղաքականություն,ԱՄՆ-ը քննարկում է Հայաստանին ամերիկյան զենք վաճառելու հարցը. Ամերիկայի Հայ դատի հանձնախումբ," «Տեղեկությունը ստացել ենք Պենտագոնի, Կոնգրեսի ու Վաշինգտոնի արտաքին քաղաքականության հարցերով զբաղվող տարբեր աղբյուրներից», - «Ազատության» հետ զրույցում ասաց Ամերիկայի Հայ դատի հանձնախմբի խոսնակ Էլիզաբեթ Չուլջյանը՝ պատասխանելով հարցին՝ որտեղի՞ց տեղեկությունը, որ ԱՄՆ-ը քննարկում է Հայաստանին ամերիկյան զենք վաճառելու հարցը։Մի քանի ժամ առաջ տեղեկությունը հայտնվեց հանձնախմբի ֆեյսբուքյան էջում. «1991 թվականից ի վեր առաջին անգամ ԱՄՆ-ի քաղաքականություն մշակողները՝ Կոնգրեսում երկկուսակցական կայուն ճնշման ներքո, քննարկում են Հայաստանին ամերիկյան զենք վաճառելու հարցը՝ Թուրքիայի աջակցությամբ Ադրբեջանի ագրեսիայից և էթնիկ զտումներից պաշտպանվելու համար»։Չուլջյանը, սակայն, չբացահայտեց տեղեկությունը հայտնած ամերիկացի պաշտոնյաներին։ Միայն ասաց՝ Հայաստանին ամերիկյան զենքի վաճառքի հարցը քննարկվում է ամենաբարձր մակարդակներում, կարծում է՝ հստակություն առաջիկա օրերին կլինի։«Պենտագոնի և Կոնգրեսի աղբյուրները ներկայացնում են, որ հիմա իրավիճակ է ստեղծվել ու Ադրբեջանի կառավարությունը, Թուրքիայի կառավարությունը շարունակում են իրենց հարձակումները Հայաստանի և Արցախի վրա և հիմա ամեն տեսակի ռազմական օժանդակությունը քննարկվում է ներկայումս, այդ թվում՝ զենքի վաճառքը», - նշեց Չուլջյանը:Ադրբեջանական վերջին հարձակման օրերին Փաշինյանն էր խոսել պաշտպանական զենք ձեռք բերելու դժվարությունների մասին, թե փողը կա, բայց ոչ բոլոր երկրներն են պատրաստ սպառազինություն վաճառել Հայաստանին։ Ավելի ուղիղ ԱԺ նախագահ Սիմոյանն էր ասել՝ «զենքի կարիք ունենք»:Դրանից հետո ԱՄՆ ամենաբարձրաստիճան ու ազդեցիկ պաշտոնյաներից մեկը՝ Կոնգրեսի Ներկայացուցիչների տան խոսնակ Նենսի Փելոսին Երևանում ասաց՝ այստեղ են` հասկանալու, թե Երևանն ի՞նչ է ակնկալում Վաշինգտոնից՝ պատասխանելով ուղիղ հարցին՝ արդյոք Միացյալ Նահանգները պատրա՞ստ է ռազմական աջակցություն տրամադրել Հայաստանին։Այս հայտարարությանը հետևել էր ամերիկացի բարձրաստիճան պաշտոնյայի հանդիպումը Հայաստանի պաշտպանության նախարարին։ Ամերիկյան զենք գնելու հարցը Հայաստանի իշխանությունը Փելոսիի այցի ժամանա՞կ է բարձրացրել։ Ամերիկայի Հայ դատի հանձնախմբի խոսնակը հորդորեց ճշտել հայաստանյան աղբյուրներից։Ըստ Պետդեպարտամենտի, այլ երկրի զենք վաճառելու համար Միացյալ Նահանգները պետք է տվյալ պետությունից պաշտոնական նամակ-դիմում ստանա, որը հետագայում քննվում ու հաստատվում է Ամերիկյան կառավարության կողմից, իսկ անհրաժեշտության դեպքում դրա մասին տեղեկացվում է նաև Կոնգրեսը։Երևանում բաց տեքստով չեն խոսում՝ արդյոք բանակցում են կամ արդեն իսկ դիմում ուղարկել են Վաշինգտոն, բայց ԱԺ-ի Պաշտպանության հանձնաժողովի անդամ, իշխանական «Քաղաքացիական պայմանագրից» Գագիկ Մելքոնյանն ակնարկեց. Պաշտպանության նախկին փոխնախարարի խոսքով՝ Հայաստանին անհրաժեշտ են ժամանակակից զինատեսակներ։«Փելոսին մեզ ասաց՝ ձեզ ի՞նչ է պետք, բառացի, մեզ էլ զենք է պետք, որ պետք է ասենք, ասել ենք, ասում ենք, որ մեզ զենք է պետք, որ զենք վաճառեք մեզ, հիմա արդեն էդ երկիրը պիտի որոշում կայացնի՝ մեզ զենք վաճառելու է, թե չի վաճառելու: Հիմա պայմանավորվածություններ պիտի ձեռքբերվեն, մեր իշխանությունները կատարում են այդ գործողությունները: Ամերիկայում էր գտնվում մեր արտգործնախարարը, Անվտանգության խորհրդի քարտուղարը, այնտեղ էր նաև վարչապետը, հիմա նշանակում է՝ ինչ-որ բան կատարվում է չէ՞: Ինչ-որ համաձայնություններ պետք է որ լինեն՝ ես հույսով եմ: Մենք էլ ունենք իրավունք չէ՞ զենք գնենք, երբ որ ասենք ՀԱՊԿ անդամ երկրները մեզ չեն զինում, զենք չեն վաճառում, հիմա արդեն պետք է որոնենք այլ երկրներ, որպեսզի մենք կարողանանք զինվենք», - ասաց Մելքոնյանը:Երևանում ընդդիմադիր գործընկերների հետ Նենսի Փելոսիին հանդիպել էր նաև «Պատիվ ունեմ» խմբակցությունից, ԱԺ մարդու իրավունքների պաշտպանության հանձնաժողովի նախագահ Թագուհի Թովմասյանը:«Կոնկրետ զենքի մասով որևէ խոստում ինքը չի հնչեցրել մեզ հետ հանդիպման ժամանակ, բայց ակնհայտորեն վերաբերմունքը այնպիսին էր, որ մենք չենք թույլ տա, որ Հայաստանից մեկ քառակուսի մետր անգամ, սանտիմետր անգամ կորուստ լինի: Հայաստանը երկու տարիների ընթացքում փաստորեն, ոչինչ չի արել ու հիմա փաստի առաջ ենք կանգնած, ու ես հուսամ, որ ԱՄՆ-ն իսկապես մեզ կաջակցի ու ոչ միայն ԱՄՆ-ը, այլ աշխարհի նաև շատ երկրներ», - ասաց Թովմասյանը:Ղարաբաղյան հակամարտության երեք տասնամյակների ընթացքում ԵԱՀԿ Մինսկի խումբը համանախագահող Միացյալ Նահանգներն ու Ֆրանսիան, ի տարբերություն Ռուսաստանի, ոչ Հայաստանին, ոչ էլ Ադրբեջանին զենք չեն վաճառել։   "
Քաղաքականություն,"Լևոն Տեր-Պետրոսյանի առաջարկն այս պահին ընդունելի չէ ո'չ իշխանության, ո'չ ընդդիմության համար"," Հայաստանի համար ճակատագրական իրավիճակում համատեղ լուծումներ գտնելու՝ Լևոն Տեր- Պետրոսյանի առաջարկն այս պահին ընդունելի չէ ո'չ իշխանության, ո'չ ընդդիմության համար։Հայաստանի 2 -րդ և 3 -րդ նախագահներ Սերժ Սարգսյանի և Ռոբերտ Քոչարյանի առաջնորդած ուժերը հնարավոր չեն համարում Նիկոլ Փաշինյանի հետ երկխոսելու Լևոն Տեր- Պետրոսյանի առաջարկը՝ շարունակելով պահանջել նրա հրաժարականը։ Իսկ Փաշինյանի առաջնորդած «Քաղաքացիական պայմանագրից» հակադրաձում են՝ ընդդիմությունից մեկ ակնկալիք ունեն՝ չխանգարել իրենց սպասարկել Հայաստանի պետական շահը։Հայաստանի առաջին նախագահ Լևոն Տեր-Պետրոսյանն իշխանությանն ու ընդդիմությանն առաջարկում է մեկ սեղանի շուրջ նստել և քննարկել, թե ճակատագրական այս իրավիճակում ինչ է պահանջվում Հայաստանից, միջազգային համայնքն ինչ է առաջարկում, և հնարավոր լուծումներից ընտրել ամենաքիչ ցավոտը և համատեղ որոշում կայացնել։Ընդ որում, Տեր-Պետրոսյանը զգուշացնում է, որ առկա բոլոր առաջարկներն էլ ցավոտ են Հայաստանի համար:Նախորդ շաբաթ Ամենայն Հայոց կաթողիկոս Գարեգին Երկրորդի, Հայաստանի երկրորդ և երրորդ նախագահներ Ռոբերտ Քոչարյանի և Սերժ Սարգսյանի, Արցախի նախկին երկու նախագահների հետ հանդիպումից հետո, երեկ Հանրային հեռուստատեսությանը տված հարցազրույցում Տեր- Պետրոսյանը պնդեց՝ ո՛չ ինքը, ո՛չ մյուս նախկին նախագահներն ու Վեհափառը տեղեկատվություն չունեն, թե ինչ գործընթացներ են այս պահին տեղի ունենում, Ադրբեջանը, Թուրքիան և Ռուսաստանը Հայաստանին ինչ են առաջարկում։Այդ հարցի պատասխանն, ըստ առաջին նախագահի, ունի միայն վարչապետ Նիկոլ Փաշինյանը և գուցե ևս 2-3 հոգի, հետևաբար, իշխանության և ընդդիմության միջև փոխվստահության արդյունքում պետք է իրավիճակը ճիշտ պատկերացնել և համատեղ լուծումներ գտնել։«Բոլոր լուծումներն էլ վատ են լինելու մեզ համար։ Ես տեսնում եմ խնդիր այդ բոլոր վատ լուծումներից ընտրել ամենքիչ ցավալին», - ասաց առաջին նախագահը։Տեր-Պետրոսյանը զգուշացրեց, եթե փաստաթուղթ չի ստորագրվում, ապա գուցեև Հայաստանը պետականությունը կորցնելու վտանգի առջև կանգնի շատ կարճ ժամանակում:Դիտարկմանը, թե ստացվում է, որ Հայաստանը պետք է կապիտուլիացիոն պայմանագիր կնքի, Լևոն Տեր- Պետրոսյանն արձագանքեց, թե ավելի հզոր երկրներ են նման պայմանագրեր կնքել։Անդրադառնալով Հայաստանի առաջին նախագահի Փաշինյանի հետ երկխոսելու առաջարկին, ընդդիմադիր «Հայաստան» խմբակացության պատգամավոր, դաշնակցական Գեղամ Մանուկյանը հիշեցնում է Տեր - Պետրոսյանի՝ նախկինում Փաշինյանի հասցեին հնչեցրած սուր քննադատությունը. - «Լևոն Տեր-Պետրոսյանը սկսել է ինքն իրեն հակասել։ Մի քանի ամիս առաջ Լևոն Տեր-Պետրոսյանը հայտարարում էր Նիկոլ Փաշինյանի մասին որպես ստախոս, հայտարարում էր, որ նա նույնիսկ կարող է թուղթ դեմ տան, չհասկանա ինչի մասին է խոսքը, առաջարկներ անեն, չհասկանա ինչի մասին է խոսքը։ Հիմա, եթե ստախոս Նիկոլ Փաշինյանը, որը, ըստ Լևոն Տեր-Պետրոսյանի, նույնիսկ չի հասկանում ինչ առաջարկներ են ներկայացնում, նստի մի սեղանի շուրջ, շարունակելո՞ւ է արդյոք չհասկանալով խոսել ինչ առաջարկներ են արել»։Դաշնակցական պատգամավորը անթույլատրելի է համարում նաև Տեր-Պետրոսյանի այն պնդումը, որ Հայաստանը այլընտրանք չունի և պետք է կապիտուլիացիոն պայմանագիր կնքի. - «Լևոն Տեր-Պետրոսյանը ասում է՝ Ղարաբաղը վերջ, մոռացեք այլև Արցախի մասին, և դրանից հետո էլ ասում է՝ լավ, կապիտուլյացիա ենք, ինչ թշնամին ասում է, եկեք ընդունենք։ Որևէ ինքնակազմակերպման, որևէ դիմադրության, հանրային համախմբման որևէ հայտարարություն, կոչ Տեր-Պետրոսյանի կողմից չի հնչեցվել։ Այն թեզերը, որ հնչեցնում էր Լևոն Տեր-Պետրոսյանը, մեկ նախադասություն է՝ թշնամու առաջ ամեն ինչ պետք է պատրաստ լինել ընդունել։ Պարզապես հիմա այն բանաձևումը, որը առաջարկում է, այդ երկխոսության բանաձևումը «Փրկել Նիկոլին» բանաձևումն է»։Խորհրդարանի ընդդիմադիր «Պատիվ ունեմ» խմբակացության ղեկավար, Հանրապետական Հայկ Մամիջանյանի փոխանցամբ՝ իրենք անհնար են համարում երկխոսել մեկի հետ, ով այդ երկխոսության ընթացքում ազնիվ չի լինելու իրենց հետ։ Ըստ Մամիջանյանի՝ Փաշինյանի հետ կարող է քննարկվել միայն նրա հրաժարականի տեքստը. - «Ինչպե՞ս երկխոսել, երբ դու գրեթե վստահ ես, որ դիմացը քեզ խաբելու է, ծախելու է»։«Ազատության» դիտարկմանը՝ ի՞նչ կա խաբելու, եթե, ինչպես Տեր-Պետրոսյանն է ասում՝ թողնել մի կողմ բոլոր այդ տարաձայնությունները՝ հաշվի առնելով ստեղծված իրավիճակը, եթե պետք է նստել ու հասկանալ, թե ինչ է կատարվում իրականում, Մամիջանյանն արձագանքեց. - «Իսկ ի՞նչ կար խաբելու, երբ որ Շուշին անկում էր ապրում, ի՞նչ կար էդ ժամանակ խաբելու։ Էդ մարդու հետ ինչպե՞ս երկխոսես... Մոտ մեկ տարի առաջ ես Ազգային ժողովում հայտարարել եմ, որ Փաշինյանի հետ կարող եմ քննարկել իր հրաժարականի տեքստը»։Իշխող «Քաղաքացիական պայմանագիր» խմբակցության քարտուղար Արթուր Հովհաննիսյանը հակադարձում է՝ հաշվի առնելով խոհրդարանական ընդդիմության գործելաոճը, նրանցից ընդամենը մեկ բան են ակնկալում, որ չխանգարեն իրենց սպասարկել Հայաստանի պետական շահը։Իշխող ուժի պատգամավորը շեշտում է, որ իրենք պատրաստ են երկխոսել ցանկացած ուժի հետ, որն աշխատում է ի շահ Հայաստանի և չի սպասարկում օտարերկրյա օրակարագեր. - «Խորհրդարանական ընդդիմության կողմից իրականացված գործողությունները հաստատապես Հայաստանի Հանրապետության շահերը չեն սպասարկել, սպասարկել են այլ երկրների շահեր։ Որովհետև ռազմական գործողությունների ընթացքում, 44-օրյա պատերազմի ընթացքում նրանց իրականացրած բոլոր գործողությունները չեն բխել Հայաստանի Հանրապետության շահերից։ Հետևաբար մեզ չի մնում այլ բան, քան վերլուծել և հասկանալ, որ այս մարդիկ կա'մ կույր են և մտածում են միայն իրենց իշխանությունը վերականգնելու մասին, կա'մ հանդիսանում են օտարերկրյա ազդեցության գործակալներ»։Հարցին, թե կարելի է արդյոք ասել, որ Տեր-Պետրոսյանի առաջարկը տապալված է, Հովհաննիսյանը պատասխանեց. - «Ես չեմ ուզում նման վատատեսական գնահատականներ տալ, որովհետև տեսա, որ Տեր-Պետրոսյանը լավատեսորեն է ամեն դեպքում տրամադրված։ Հույս ունեմ, որ այս հինգ նախկին նախագահների, կաթողիկոսի մասնակցությամբ այս հավաքները ինչ-որ օգուտ կտան մեր պետությանը, և սպասենք հանդիպումենրին՝ եթե դրանք կլինեն»։Տեր-Պետրոսյանի երեկվա հայտարարություններին դեռ չեն արձագանքել Հայաստանի և Արցախի նախկին նախագահները։  "
Քաղաքականություն,«Քննարկում ենք ԱԺ էթիկայի հանձնաժողով ստեղծելու առաջարկով հանդես գալու հարցը». միջադեպ Իոաննիսյանի և ՔՊ-ական պատգամավորի միջև," «ԱԺ ՔՊ խմբակցության պատգամավոր Կարեն Համբարձումյանը Սիսիանի 34/06 տեղամասում առավոտվանից ակնհայտ արհամարհական պահվածք է ցուցաբերում Ընտրական օրենսդրության նկատմամբ» , - ընտրությունները դիտարկող «Անկախ դիտորդ» նախաձեռնության ներկայացուցիչ Դանիել Իոաննիսյանի երեկվա ֆեյսբուքյան գրառումն է։ Այսօր «Ազատության» հետ զրույցում Իոաննիսյանը մանրամասներ պատմեց իր ու իշխանական պատգամավորի միջև երեկ տեղի ունեցած միջադեպից։«Օրինակ՝ ինքը չգիտեր, որ հեռավորությունը, որը չի կարելի կուտակումներ ստեղծել կամ մշտապես գտնվել, տեղամասային կենտրոնից է հաշվարկվում և ոչ թե քվեարկության սենյակից», - ներկայացրեց Դանիել Իոաննիսյանը:Կարեն Համբարձումյանը 2021-ին է պատգամավոր ընտրվել՝ «Քաղաքացիական պայմանագրի» ընտրացուցակով։ Այսօր ողջ օրվա ընթացքում «Ազատությանը» չհաջողվեց կապ հաստատել ծնունդով սիսանցի պատգամավորի հետ՝ հեռախոսն անհասանելի էր։ Դիտորդի ու պատգամավորի միջադեպը տեղի էր ունեցել լրագրողների ներկայությամբ:«Ոչ միայն խախտում էր այդ կարգավորումը, այլ նաև պարբերաբար վստահված անձինք, ընտրողներին ուղեկցող ինչ-որ անձինք, գալիս էին, մոտենում էին իրեն, խոսակցությունները մեր դիտորդները շատ չեն լսել, բայց տպավորություն էր, որ ինչ-որ բան էին հայտնում, պատասխան՝ ինչ-որ հրահանգավորում էին ստանում և գնում, շարունակում էին այդ նույն գործողությունը: Այսինքն մի քիչ ավելի ժողովրդի լեզվով ասած՝ տասովշիկների համակարգման տպավորություն էր ստեղծվում», - նշեց Դանիել Իոաննիսյանը:Քանի որ սիսանցի իշխանական պատգամավորի հետ կապ հաստատելն անհնար էր, մեկնաբանություն խնդրեցինք՝ խմբակցության քարտուղար Արթուր Հովհաննիսյանից, ասաց՝ կմեկնաբանի մանրամասներին ծանոթանալուց հետո միայն։ Աշխատանքային օրն ավարտվեց ու այդպես էլ չստացանք այդ մեկնաբանությունը։Նախնական տվյալներով Սիսիանում հենց ՔՊ-ն էլ հաղթել է։Ընտրությունները դիտարկած խմբի ներկայացուցիչ Իոաննիսյանն ասում է՝ իրավապահներին չեն դիմել, որովհետև պատգամավորի գործողություններում առերևույթ հանցակազմ չկար, բայց քայլեր ձեռնարկելու են:«Քանի որ Ազգային ժողովի պատգամավորի հետ կապված բավականին ոչ ստանդարտ իրավիճակ է եղել, երբ որ ինքը լինելով հանրային անձ, ակնհայտ արհամարհական պահվածք էր ցուցաբերում օրենքի նկատմամբ, թեև առերևույթ հանցակազմ իր գործողություններում չկար, մենք քննարկում ենք Ազգային ժողովի էթիկայի հանձնաժողով ստեղծելու առաջարկով հանդես գալու հարցը», - ասաց Իոաննիսյանը:Կիրակի Հայաստանի 18 համայնքում անցկացված տեղական ընտրությունները «Անկախ դիտորդը» 49 շրջիկ խմբերով է դիտարկել՝ շուրջ 100 դիտորդներով։ Ընտրակաշառքի, կամ ընտրողներին բացահայտ ուղղորդելու դեպքեր տեղում չեն արձանագրել, բայց վարչական ռեսուրսի վերաբերյալ ահազանգեր են ստացել դեռ նախընտրական քարոզարշավի ընթացքում։Իոաննիսյանն ասում է՝ եթե օրինակ՝ սիսիանցի այս պատգամավորն այսպիսի վարք չդրսևորեր հենց Սիսիանից այդօրինակ ահազանգերն այդքան արժանահավատ չէին թվա իրենց. «Որևիցե ապացույց դրա հետ կապված մենք չկարողացանք հավաքել, բայց այն ահազանգերը, որոնք մենք ստանում էինք, հենց դրանց մեջ նշվում էր ՔՊ-ական պատգամավոր Կարեն Համբարձումյանի անունը: Իր այն պահվածքը, որը մենք տեսանք քվեարկության օրը, գալիս էր ավելի ծանրակշիռ դարձնելու այդ ահազանգերը»:Ոստիկանությունը երեկվա ընտրությունների ընթացքում ընդամենը 4 ահազանգ է ստացել՝ բոլորն էլ կրկնակի քվեարկության փորձի մասին։ Գլխավոր դատախազությունը առերևույթ ընտրական հանցագործությունների մասին 12 հաղորդում է ստացել, մեկը՝ ենթադրաբար ընտրակաշառք տալուն և ստանալուն է վերաբերել։ Իսկ ահա Քննչական կոմիտեն օրվա ավարտին հայտարարեց՝ տեղական ինքնակառավարման մարմինների ընտրություններին քարոզչություն կատարելուն հարկադրելու մեղադրանքով կալանավորվել են Տավուշի մարզի Բերդի համայնքապետարանի աշխատակազմի քարտուղարն ու նույն համայնքի Ներքին Կարմիրաղբյուր բնակավայրի վարչական ղեկավարը։ Այստեղ ընտրություններում իշխող կուսակցությանը բանտից հաղթել է չարաշահումների համար արդեն մեկ տարի կալանավորված համայնքի գործող ղեկավարը։   "
Քաղաքականություն,Բանակցություններում ստեղծված փակուղին մեծացնում է անվտանգության հետ կապված ռիսկերը. փորձագետներ," Վարչապետ Նիկոլ Փաշինյանը երեկ Թվիթերում ափսոսանք է հայտնել Ադրբեջանի նախագահին ուղղված իր հարցադրումն անպատասխան թողնելու կապակցութամբ։Հայաստանի ղեկավարը հիշեցրել է, որ ՄԱԿ-ում իր ելույթում պարզ հարց է հնչեցրել` արդյո՞ք Ադրբեջանը ճանաչում է Հայաստանի տարածքային ամբողջականությունն իր միջազգայնորեն ճանաչված սահմաններում: «Եթե այո, մենք կարող ենք շարունակել խաղաղության պայմանագիրը։ Ցավոք սրտի, դրական արձագանք չկա։ Հարցն այն է, թե ինչու», - գրել է վարչապետ Փաշինյանը:Ավելի վաղ ՄԱԿ-ի ամբիոնից վարչապետը զգուշացրել էր. - «Ադրբեջանը մտադիր է օկուպացնել Հայաստանի այլ տարածքներ, ինչը պետք է կանխել։ Ադրբեջանի կողմից նոր ագրեսիայի ռիսկը մնում է շատ բարձր»։Խաղաղության պայմանագրի բանակցություններում ստեղծված փակուղային իրավիճակն այսօր իշխող «Քաղաքացիական պայմանագրի» պատգամավորները կա'մ հրաժարվում են մեկնաբանել, կա'մ հեռախոսազանգերն անպատասխան են թողնում։Միայն Հովիկ Աղազարյանը համաձայնեց արձագանքել՝ ասելով, թե ստեղծված իրավիճակում պետք է շարունակել դիվանագիտական ջանքերը՝ զուգահեռաբար ուժեղացնելով Հայաստանի պաշտպանունակությունը. - «Միայն դիվանագիտական քայլերով հնարավոր չի։ Նաև պետք է մեր պաշտպանունակությունը ուժեղացնենք։ Զենքի ձեռք բերման հարցով զբաղվում են համապատասխան մարմինները։ Զենքի խնդիրը ասելով մենք պետք է հասկանանք, որ մենք վաղվա համար զենքի խնդիր չունենք։ Մենք զենքի խնդիր ունենք, ասենք օրինակ, յոթ ամիս հետոյի համար։ Դու չպիտի մենակ վաղվա մասին մտածես, այլ ընդհանրապես։ Էդ իմաստով ա էդ խնդիրները»։

Մինչ այդ քաղաքական մեկնաբաններն են նշում են՝ բանակցություններում ստեղծված փակուղին մեծացնում է անվտանգության հետ կապված ռիսկերը։Քաղաքագետ Արեգ Քոչինյանի համոզմամբ՝ այլևս բոլորի համար ակնհայտ է, որ Ադրբեջանը չի ճանաչում Հայաստանի տարածքային ամբողջականությունը, ինչին աջակցում են թե' Թուրքիան և թե' Ռուսաստանը։ Այս պարագայում, ըստ քաղաքագետի, Հայաստանին այլ բան չի մնում, քան մեծացնել իր ինքնապաշտպանական կարողությունները և աշխատել Վաշինգտոնի հետ. - «Այսինքն՝ Հայաստանը իր տարածքային ամբողջականությունը ստիպված է պաշտպանել Ռուսաստանից, Թուրքիայից ու Ադրբեջանից։ Եթե Հայաստանը մնում ա էդ հարցում միայնակ, բնական է, որ Հայաստանը կա'մ ստորագրելու է, կա'մ ուղղակի Հայաստանին էնպես էն բզկտելու, որ ստորագրության կարիքն անգամ չլինի։ Հենց էստեղ է, որ կա որոշակի հնարավորության ելք, դա Նահանգների կողմից սկսված որոշակի քաղաքական խոսակցությունն է Հայաստանի հետ, որը դեռևս պայմանավորվածություն չէ, որը դեռևս այլընտրանք չէ, բայց այն որոշակի արդյունքներ արդեն իսկ տվել է»։Քաղաքական մեկնաբան Հակոբ Բադալյանը նկատում է՝ Ադրբեջանը խաղաղության պայմանագիրը ցանկանում է իրականություն դարձնել ի'ր նախապայմաններով, որոնք ընդունելի չեն հայկական կողմի համար, ինչը հանգեցնում է փակուղային իրավիճակի և անվտանգային լուրջ ռիսկեր է առաջ բերում. - «Հայաստանի վարչապետի հայտարարությունները այդ պայմաններում միջազգային հանրության ավելի մեծ ուշադրություն գրավելուն ուղղված քայլեր են։ Ունենք այսօր հրադադար սեպտեմբեր 13-14-ի մարտական գործողություններից հետո, բայց չունենք որևէ երաշխիք, որ այս հրադադարը կարող է վերածվել հաստատուն կայունության»։Բադալյանի համոզմամբ՝ Ադրբեջանը որպես խաղաղության պայմանագրի հիմք Երևանին փորձում է պարտադրել ճանաչել Արցախը Ադրբեջանի կազմում և այդպես ճանաչել միմյանց տարածքային ամբողջականությունը։ Այդ մասին Բաքուն հայտարարում է շատ պարզ, ինչին ի պատասխան Հայաստանի իշխանությունները նշում են, թե Ադրբեջանի ներկայացրած հայտնի 5 կետերը ընդունելի են, բայց միաժամանակ ներկայացնում են իրենց կետերը, որոնք ներառում են նաև արցախահայերի անվտանգության և իրավունքների հարցերը կամ առնվազն արձանագրում, որ այդ հարցը չի կարող առնչվել հայ- ադրբեջանական խաղաղության պայմանագրին։ Այս հարցում է, որ ըստ քաղաքական մեկնաբանի, կողմերի դիրքորոշումները իրարամերժ են և չի նշմարվում մերձեցման հեռանկար։Ինչ վերաբերում է Միացյալ Նահանգների կողմից հնարավոր աջակցությանը, ապա Հակոբ Բադալյանի համոզմամբ, քաղաքական աջակցություն հնարավոր է ակնկալել, բայց ռազմականի մասին խոսելն իրատեսական չէ. - «Բայց Երևանը անշուշտ փորձում է գտնել քաղաքական աջակցության այլ ուղիներ, այդ թվում, բնականաբար, առաջին հերթին Միացյալ Նահանգներում՝ իրավիճակը անվտանգության տեսանկյունից կառավարելի պահելու համար և նոր բախումներ թույլ չտալու համար։ Երևանի էս ձգտումը պայմանավորված է այն պարզ հանգամանքով, որ ֆորմալ դաշնակցային ռազմաքաղաքական մեխանիզմները, որ կան հայ-ռուսական և Հայաստան-ՀԱՊԿ հարաբերության տիրույթում, դրանք պարզապես չեն աշխատում»։Ի դեպ, Հայաստանի անվտանգության խորհրդի քարտուղար Արմեն Գրիգորյանն այսօր մեկնել է Վաշինգտոն, որտեղ մի շարք աշխատանքային հանդիպումներ է ունենալու: Այցի մանրամասների վերաբերյալ տեղեկատվությունն առայժմ չի հաղորդվում։Իսկ վարչապետ Նիկոլ Փաշինյանը մեկնել է Փարիզ, որտեղ հանդիպելու է նախագահ Մակրոնին։ Այս հանդիպման օրակարգը նույնպես հայտնի չէ։  "
Քաղաքականություն,18 համայնքում անցկացված ՏԻՄ ընտրություններում ՔՊ-ը հաղթել է միայն 9-ում," Երեկ Հայաստանի 18 համայնքներում համամասնական ընտրակարգով ավագանու ընտրություններ էին, որոնցից միայն 9-ում է հաղթել իշխող «Քաղաքացիական պայմանագիր»-ը (ՔՊ)՝ Արագածոտնի մարզի Թալին և Ծաղկահովիտ համայնքներում, Լոռու Գյուլագարակ, Լոռի Բերդ համայնքներում, Վայոց ձորի Արենիում և Եղեգիսում, Կոտայքի Ակունքում և Ջրվեժում, Սյունիքի Սիսիանում:Ի դեպ՝ Ջրվեժում, որտեղ «Քաղաքացիական պայմանագիր»-ը միակ առաջադրված կուսակցությունն էր, ընտրողների ամենացածր մասնակցությունն է գրանցվել՝ ընդամենը 27 տոկոս։Երեկվա ընտրություններին ամենաակտիվը մասնակցել են սահմանային Սյունիքում: Սիսիանում, որտեղ առաջադրված 7 ուժերից հաղթել է «Քաղաքացիական պայմանագիր»-ը, քվեարկել է ընտրողների 55, իսկ Քաջարանում՝ մոտ 78 տոկոսը, թեև Սիսիանի ընտրատեղամասային ընտրական հանձնաժողովներում նշում էին, որ վերջին ռազմական գործողությունների պատճառով քվեարկությունը պասիվ է. - «Պատերազմական իրավիճակի պատճառով շատերն են գնացել, այսօր որոշները չեն վերադարձել, որոնք ազդում են նաև ընտրություններին մասնակցության թվի վրա»:Եթե Սիսիանում հաղթել է «Քաղաքացիական պայմանագիր»-ը, ապա հարևան Քաջարանում առավելություն ունի իշխող կուսակցության մրցակիցը՝ «Դեպի միասնություն» դաշինքը, որի ցուցակը գլխավորում է 2016-ից համայնքը ղեկավարող Մանվել Փարամազյանը, ում նկատմամբ հարուցված քրեական գործն արդեն մեկ տարի դատարանում է։ Նա մեղադրվում է 5-6 տարի առաջ պաշտոնեական դիրքը չարաշահելու, պաշտոնեական կեղծիք կատարելու և համայնքային գույքը յուրացնելու մեջ։ Անցած տարի Փարամազյանին նախ կալանավորել, ապա ամիսներ անց 70 միլիոն դրամի գրավով ազատ էին արձակել։Ուշագրավ արդյունքներ են գրանցվել Տավուշի Բերդ համայնքում։ Այստեղ հաղթել է «Զորավոր համայնք» դաշինքը, որի ցուցակը գլխավորող Հարություն Մանուչարյանը մոտ մեկ տարի է կալանավորված է համայնքին էական վնաս պատճառելու մեղադրանքով։ Նա Բերդի գործող համայնքապետն է 2012 թվականից։ Մանուչարյանի դեմ քրեական գործը ևս դատարանում է։Քրեական հետապնդման ենթարկվող մեկ այլ թեկնածու էլ հաղթել է Շիրակի մարզի Անի համայնքում։ Գործող հանրապետական ղեկավար Արտակ Գևորգյանը դեռ 2019 թվականից մեղադրվում է համայնքի բյուջեն վատնելու համար։ Նրա դեմ քրեական գործ էր հարուցվել համայնքապետի հրաժարականի պահանջով տեղի ունեցած բողոքի ակցիաներից հետո։ Երկարատև ակցիաներից ու չարաշահումների մեղադրանքով քրեական գործերից հետո անգամ գործող համայնքապետը հրաժարական չտվեց, գործն արտահերթի չհասավ, ու երեկ էլ Գևորգյանը հաղթեց իր երկու մրցակիցներին՝ «Քաղաքացիական պայմանագիր» ու «Հայկական երազանք» կուսակցություններին:Անիում քվեարկությանը մասնակցել է ընտրողների շուրջ կեսը։ «Ազատության» հարցին՝ «իսկ ի՞նչ սպասելիքներ ունեք, ում որ ընտրել եք», ընտրողներից մեկն արձագանքեց. - «Ում որ ընտրել ենք, մեր բողոքները ըսինք, աշենք՝ կընդառաջե՞ն, թե՞ չէ»:Մեկ այլ կին էլ հարցին՝ «իսկ ում որ ընտրել եք, լավ բան սպասո՞ւմ եք», պատասխանեց. - «Հա, գիտեմ, որ մարդկային մարդ է: Գոնե որ խոսում ես, մարդը շնորհքով ճամփու է դնում»:Մրցակցությունը թեժ էր Լոռու մարզի Ալավերդի և Գյուլագարակ համայնքներում՝ «Քաղաքացիական պայմանագրի» ու «Ապրելու երկրի» միջև։ Ալավերդիում ընդամենը 234 ձայնով հաղթեց «Ապրելու երկիր»-ը, Գյուլագարակում 48 ձայնի առավելություն ունեցավ «Քաղաքացիական պայմանագիր»-ը։Գյուլագարակում «Քաղաքացիական պայմանագրի» թեկնածուն ավելի քան մեկ տարի համայնքի ղեկավարի ժամանակավոր պաշտոնակատարն էր՝ նախկին համայնքապետի հրաժարականից հետո։Ալավերդիում էլ գործող համայնքապետը հանրապետական է: Նա ու իր թիմը գոնե ակնառու չմասնակցեցին քարոզարշավին և չաջակցեցին թեկնածուներից որևէ մեկին: Հիմնական մրցակիցների հետ առաջադրված Հայ ազգային կոնգրես և ՀՅ Դաշնակցություն կուսակցությունները ձայների 2-ական տոկոս են ստացել։ Այստեղ ևս քվեարկությունը պասիվ էր։ Ընտրական տեղամասերում ու նախընտրական շտաբներում դա բացատրում էին սահմանային վերջին արյունալի բախումներով, շեշտում, որ կուսակցությունները հրապարակային քարոզարշավ գրեթե չեն արել.«Էս պահին ունենք երկրում շատ լուրջ խնդիրներ, որ ժողովրդական խոսքով ասած՝ մարդկանց աչքը չի գալիս...»:«Ժողովուրդը երևի մի քիչ արտագնաց, ժողովուրդը պակսել ա ահագին: Հետո կա, որ հավատը կորցրել ա...»:Լոռու Տաշիրում 5 տարվա գործող համայնքապետը հաղթել է «Քաղաքացիական պայմանագրին»՝ զգալի տարբերությամբ։Գեղարքունիքի Ճամբարակում էլ ընտրություններին մասնակցած միակ կուսակցությունը «Դեմոկրատական այլընտրանքն» էր։ Ընտրողների մոտ 50 տոկոսը մասնակցել ու, այլընտրանք չունենալով, ձայն է տվել այս կուսակցությանը։    "
Քաղաքականություն,«Աշխատելու եմ արդյունք ստանալու համար». Տիգրան Ավինյանը՝ Երևանի փոխքաղաքապետ," «Քաղաքացիական պայմանագիր» կուսակցության քաղաքապետի թեկնածու Տիգրան Ավինյանն ընտրություններից մեկ տարի առաջ՝ այսօր որպես փոխքաղաքապետ տեղափոխվեց Արգիշտի 1։ Ավագանու արտահերթ նիստին մասնակցող 44 անդամներն այս նշանակմանը կողմ քվեարկեցին, երկուսը ձեռնպահ էին, մի քանիսն էլ՝ բացակա։«Արդյո՞ք չի շտապում քաղաքապետարանի շենք մտնել, և արդյո՞ք սա ժամանակից շուտ սկսված քարոզարշավ չէ», - հետաքրքրվեցինք նորանշանակ փոխքաղաքապետից, արձագանքեց՝ ընտրությունների վերաբերյալ հարցերի չի պատասխանելու:«Կենտրոնանալու եմ փոխքաղաքապետի գործառույթների վրա, և ես եկել եմ աշխատելու համար այն ուղղություններով, որոնք իմ համակարգման ոլորտում են, մնացած բոլոր հարցերը, կարծում եմ, առհասարակ ժամանակավրեպ են», - նշեց Ավինյանը:33-ամյա Ավինյանը դեռ նախորդ շաբաթ պետք է փոխքաղաքապետ նշանակվեր, բայց հենց այդ նիստի նախօրեին, Ադրբեջանը հարձակվեց Հայաստանի սահմանների վրա։ Նիստը կայացավ, սակայն օրակարգից այդ հարցը հանվեց։ Այսօր, նախքան ելույթը սկսելը, Ավինյանն առաջարկեց 1 րոպե լռությամբ հարգել զոհվածների հիշատակը, հետո լրագրողները հարցրին՝ տպավորություն է, որ երկրում պատերազմ չկա, որովհետև ավագանու անդամների հարցերն ամեն ինչի մասին էին, բացի դրանից, օրակարգն էլ, ասացին, այդ մասին է հուշում։ Նորանշանակ փոխքաղաքապետը հակադարձեց՝ ելույթը հենց այդ թեմայով էր սկսել, հիմա ապաստարանների հարցերն են իր ուշադրության կենտրոնում լինելու, գործով է զբաղվելու։«Արդյո՞ք հենց այդ գործն էլ քարոզաշավի ժամանակ չի ներկայացնելու որպես ՔՊ-ի քաղաքապետի թեկնածուի գովազդ», - հարցրինք այսօր մի շարք խոստումներ հնչեցրած Ավինյանին: «Իմ աշխատանքը արվելու է, որպեսզի Երևանում խնդիրները լուծումներ ստանան, որպեսզի երևանցիներն ապրեն այնպիսի քաղաքում, որի մասին միշտ երազել են: Ես աշխատելու եմ արդյունք ստանալու համար, այս փուլում որևէ այլ բանի մասին չեմ ուզում մտածել», - պատասխանեց նա:Իշխող թիմն անցած տարի անվստահություն հայտնեց Հայկ Մարությանին, հայտարարել էին՝ Մարությանը հեղափոխական արժեքներից հեռացել է: Նա էլ հեռանալիս՝ իշխանությունների՛ն մեղադրեց. «Հետո սկսեցին տարատեսակ պաշտոնատար անձինք զանգել և իրենց մերձավորների համար արտոնություններ խնդրել՝ էս ծաղիկի բուտկեն էնտեղ դնենք, էն շինթույլտվությունը տանք, էսքան հարկ ավելացնենք, էս հողն ընդլայնենք և այլն: Եվ, բնականաբար, բոլոր դեպքերում ստացել են նույն պատասխանը՝ քանի ես էստեղ եմ, ամեն ինչ արվելու է օրինականության շրջանակներում»:Սրանք միակ մեղադրանքները չէին, բայց իրավապահները դրանց հետքերով գնացել ու քրեական գործ հարուցելու հիմքեր չէին գտել։ Նորանշանակ փոխքաղաքապետն այսօր ասաց՝ անուններ պետք է տրվեր։Հայկ Մարությանի հեռանալուց հետո, վարչապետին ենթակա՝ պետական վերահսկողական ծառայությունն էր պարբերաբար ստուգումներ իրականացրել քաղաքապետարանում ու չարաշահումներ արձանագրել, այդ թվում նաև Մարությանի ղեկավարման տարիներին։ Մարությանը չի արձագանքել այս հայտարարություններին, միայն ողջունել էր ՊՎԾ-ի՝ պետական և համայնքային կառույցներում ռեսուրսների կառավարման արդյունավետության բարձրացմանն ուղղված քայլերը։«Այս ստուգումները հետապնդումներ չե՞ն նրա նկատմամբ»,- լրագրողներից մեկը հարց ուղղեց Ավինյանին:«Պետական վերահսկողական ծառայությունը դեռևս Հայկ Մարությանի ժամանակ 2 անգամ փորձ կատարել է այդ ստուգումներն իրականացնել, քաղաքապետարանում բավականին մեծ դիմադրությունների է հանդիպել երկու անգամ: Եվ, այո, դա փաստ է, որ Հայկ Մարությանից հետո ստուգումներ իրականցվել են, եթե չեմ սխալվում մոտավորապես 40 միլիոն դոլարի չափի բյուջեում փոս են հայտնաբերել: Հիմա արդեն մնացածն իրավապահ մարմինների դաշտում է», - պատասխանեց Տիգրա Ավինյանը:44-օրյա պատերազմից հետո ավագանու իշխող թիմից դուրս եկած ու հիմա ընդդիմադիր դիրքերից հանդես եկող ավագանու անդամներ Իզաբելլա Սարգսյանն ու Էռնեստ Ավանեսովն ավելի վաղ «Ազատության» հետ զրույցում համոզմունք էին հայտնել, որ Ավինյանի նշանակմամբ իշխող թիմը քարոզարշավ է սկսում։ Վստահ էին՝ քաղաքապետարանն արդեն վաղուց ղեկավարում է ոչ թե քաղաքապետ Հրաչյա Սարգսյանը, այլ հենց ինքը՝ Տիգրան Ավինյանը:Անցած տարվա խորհրդարանական ընտրություններից առաջ փոխվարչապետի պաշտոնից հեռացած Ավինյանն այժմ համակարգելու է քաղաքապետարան-կառավարություն աշխատանքը, վերահսկելու է Երևանի վարչական շրջանների ու դրանց ղեկավարների աշխատանքները: Զբաղվելու է նաև մայրաքաղաքի կանաչապատման, բարեկարգման, մշակույթի հարցերով։Ավինյանից բացի քաղաքապետի պաշտոնը զբաղեցնելու հայտ են ներկայացրել նաև երգիչ Ռուբեն Հախվերդյանը, գործարար Տիգրան Արզաքանցյանի կինը՝ ազգությամբ ռուս Նատալիա Ռոտենբերգը: Այսօր էլ ավագանու անդամ Դավիթ Խաժակյանը հայտարարեց՝ ինքն էլ լինելու է «Լուսավոր Հայաստանի» քաղաքապետի թեկնածուն։Խորհրդարանական ընդդիմությունը դեռ չի հստակեցրել՝ մասնակցելո՞ւ է մեկ տարուց կայանալիք ընտրություններին։ Նախկին քաղաքապետ Հայկ Մարությունը կմասնակցի, թե՝ ոչ. խոստացել է պատասխանել իր ներկայացման ժամանակ, որը հետաձգվել է:    "
Քաղաքականություն,Մայր Աթոռում երկու ժամից ավելի տևած քննարկման արդյունքում նախկին նախագահները կոնկրետ եզրահանգման չեն եկել," Հայաստանի ու Արցախի նախկին նախագահների հանդիպումը երեկ ուշ երեկոյան ավարտվեց առանց բովանդակային հայտարարության։Նախկին նախագահների հանդիպումը կազմակերպելու նախաձեռնությամբ հանդես եկած Դիմադրության շարժման առաջնորդներից Իշխան Սաղաթելյանը ասում է. - «Հանդիպման փաստը արդեն իսկ շատ կարևոր էր»։Լևոն Տեր-Պետրոսյանը, Ռոբերտ Քոչարյանը, Սերժ Սարգսյանը, Արկադի Ղուկասյանն ու Բակո Սահակյանը Մայր Աթոռում քննարկել են Հայաստանում ստեղծված ծայրահեղ ծանր դրությունը։ Նախագահները կաթողիկոսի հրավերով էին հավաքվել։Ի՞նչ լուծումներ, ելքեր են առաջարկվել, քննարկվել, նախագահների գրասենյակներից երեկվանից լռում են։ Էջմիածնի կարճ հաղորդագրությունից կարելի է եզրակացնել, որ երկու ժամից ավելի տևած քննարկման արդյունքում կոնկրետ եզրահանգման չեն եկել։Ըստ Մայր Աթոռի՝ Հայաստանում ստեղծված իրավիճակի առնչությամբ տեղի է ունեցել շահագրգիռ քննարկում։ Որոշել են շարունակել հանդիպումները։«Ես հույս ունեմ, որ առաջիկայում մենք կունենանք տեսանելի արդյունքներ», - նշեց Սաղաթելյանը։Տասն օր առաջ, երբ Ադրբեջանը հարձակվեց, Հայաստանի ու Արցախի նախկին ղեկավարներին, Վեհափառին մեկ սեղանի շուրջ լուծումներ գտնելու հրապարակային առաջարկ արեց Դիմադրություն շարժման առաջնորդ Իշխան Սաղաթելյանը. - «Սա այլևս քաղաքական պայքար չի, սա վաղուց արդեն կուսակցական պայքար չի։ Սա գոյաբանական, լինելու-չլինելու հարց է»։Հինգ ամիս առաջ Սարգսյանին, Քոչարյանին ու Փաշինյանին մեկ սեղանի շուրջ նստելու առաջարկ էր արել Տեր-Պետրոսյանը, երբ երկրորդ ու երրորդ նախագահների առաջնորդած ուժերը փողոցում հանրահավաքներ էին սկսել՝ վարչապետի հրաժարականի պահանջով։

Տեր-Պետրոսյանն իր հոդվածում մեկնաբանելով երկրում ստեղծված իրավիճակը, իշխանության ու ընդդիմության գործունեության հետեւանքները՝ մտավորականներին հորդորել էր ստիպել Փաշինյանին, Քոչարյանին և Սարգսյանին նստել մեկ սեղանի շուրջ, ելք գտնել ներքաղաքական ճգնաժամից:Վարչապետի հրաժարականը պահանջող շարժման առաջնորդը, բացառում է Փաշինյանի շուրջ համախմբումը. - «Փոխել բանակցողին։ Դա չի քննարկվում, միակ ելքը դա է։ Փոխելով Նիկոլին մենք կարճ ժամանակում մի քանի արագ հարց ենք լուծում։ Առաջինը, ինքը իր հետ տանում ա բոլոր բանավոր պայմանավորվածությունները»։Նախկին նախագահները, որ հայտնի են իրենց սուր հակասություններով, վերջին անգամ հանդիպել էին  անցած տարի՝ նախընտրական փուլում։ Այն ժամանակ Տեր-Պետրոսյանն առաջարկել էր մի կողմ թողնել սկզբունքային տարաձայնություններն ու խորհրդարանական ընտրություններին մասնակցել Ազգային համաձայնության դաշինքով։ Ըստ առաջին նախագահի, Քոչարյանը մերժել էր, Սարգսյանը կարծիք չէր հայտնել։

Արդյո՞ք մինչ այս պահը հրապարակային քննարկված լուծումները եղել են նախագահների երեկվա օրակարգում, կողմերը դեռ մանրամասներ չեն հայտնում։ Ռոբերտ Քոչարյանի թիմակիցը վստահեցնում է, թե տեղյակ է քննարկվող լուծումների բովանդակությունից, իրավասու չէ խոսել դրա մասին. - «Ես չեմ կարող խոսել այդ հանդիպման մանրամասների մասին։ Այո, գիտեմ, բայց ճիշտ չի, որ այդ մասին խոսեմ ես»։Մայր Աթոռում նախկին նախագահների հանդիպման մասին ի՞նչ կարծիքի են Նիկոլ Փաշինյանի թիմում։ Արդյո՞ք այս հանդիպումը սպառնում է նրա իշխանությանը, և ո՞ւմ շուրջ պետք է համախմբվեն նախկինները։ Իշխող «Քաղաքացիական պայմանագրի» խոսնակը հրաժարավեց խոսել հանդիպման մասին։Իսկ պատգամավոր Արսեն Թորոսյանը փոխանցեց, թե ուժի մեջ է օրեր առաջ արած գրառումը. - «Նման իրավիճակներում բոլոր քաղաքական և հասարակական ուժերը պետք է համախմբվեն Հայաստանի տարածքային ամբողջականությունը և հայկական պետականությունը ոտնձգություններից պաշտպանելու նպատակի շուրջ, քանի որ դրանից ավելի բարձրագույն արժեք մենք չունենք և չենք կարող ունենալ»։

Իշխող «Քաղաքացիական պայմանագրի» մամուլի խոսնակը հրաժարվեց մեկնաբանությունից։ Երբ և որտեղ է սպասվում նախագահների հաջորդ հանդիպումը։ «Հայաստան» խմբակցության պատգամավորն ասաց՝ դեռ հայտնի չէ։  "
Քաղաքականություն,ՄԱԿ-ի ամբիոնը դաշնակիցներին մեսիջ փոխանցելու վայր չէ. ընդդիմադիր պատգամավոր  ," «ՄԱԿ -ի ամբիոնը դաշնակիցներին մեսիջ փոխանցելու վայր չէ», - արձագանքելով վարչապետ Նիկոլ Փաշինյանի երեկվա ելույթին՝ «Ազատության» հետ զրույցում ասաց խորհրդարանի ընդդիմադիր «Պատիվ ունեմ» խմբակցության ղեկավար, հանրապետական Հայկ Մամիջյանը՝ հարցնելով՝ որքա՞ն կարելի է դաշնակիցներին հեռացնել Հայաստանից։Վարչապետ Նիկոլ Փաշինյանը երեկ ՄԱԿ-ի ամբիոնից զգուշացնելով միջազգային հնարությանը Ադրբեջանի կողմից նոր հնարավոր ագրեսայի մասին՝ առանց անուններ տալու քննադատեց նաև որոշ գործընկերների, նրանց մեղադրելով ոչ պատշաճ արձագանքի և լռության համար։Սեպտեմբերի 13-ի ադրբեջանական հարձակումից և Հայաստանի ինքնիշխան տարածք ներխուժումից հետո պաշտոնական Երևանը դիմել էր ՀԱՊԿ-ին և Ռուսաստանին՝ պահանջելով տրամադրել ռազմական օգնություն, սակայն այդ պահանջն այդպես էլ անկատար էր մնացել։Մամիջանյան. - Ես չեմ կարողանում հասկանալ տրամաբանությունը. դաշնակիցներիդ հետ խոսես ՄԱԿ-ի ամբիոնի միջոցով։ Այո, առկա են որոշակի ակնկալիքներ, որոնք չեն իրականացվել։ Ոչ մեկ դա չի հերքում։ Բայց արդյո՞ք ՄԱԿ-ի ամբիոնը լավագույն վայրն է դաշնակիցներ հետ հարցերը պարզելու։ Ես ունակ չեմ դա հասկանալ։ Եվ դա ոչ ինքնիշխանության հետ կապ ունի... դա պարզապես բառիս վատ իմաստով գավառական արտաքին քաղաքականության արդյունք ա, ուրիշ ոչինչ»։«Ազատություն». - Իհարկե անուններ չտվեց, բայց խոսքը, կարելի է ենթադրել, ՀԱՊԿ-ի մասին է, որն այդպես էլ կոնկրետ գնահատական չտվեց։ Եթե լռեր և ՄԱԿ-ի ամբիոնից այդ մասին չխոսեր, ինչ-որ բան փոխվելո՞ւ էր։Մամիջանյան. - «Էս խնդիրները, նորից եմ ասում, այո, անհրաժեշտ է սրանք բարձրաձայնել։ Իհարկե անհրաժեշտ է, իհարկե պետք է ստանալ դրանց պարզաբանումները, որպեսզի ստանանք նաև արդյունքներ գործողությունների համատեքստում։ Հայց հերիք չի՞ Հայաստանը դաշնակից պետություններից հեռացնելը։ Այո, անհրաժեշտ է դաշնակիցների, առհասարակ աշխարհի հետ շփվել արժանապատիվ։ Բայց ամեն ինչը ունի իր ձևը ու վայրը։ ՄԱԿ-ի ամբիոնը դաշնակիցներին մեսիջ փոխանցելու վայր չի»։Իշխող «Քաղաքացիական պայմանագիր» խմբակացության պատգամավոր Վիգեն Խաչատրյանը, ևս առանց անուններ տալու, պնդեց՝ Փաշինյանի երեկվա քննադատության հասցեատերերը շատ էլ լավ հասկացել են, հիմա հայկական կողմը կսպասի նրանց արձագանքին։Խաչատրյան. - Ում վերաբերվում է, հասկացել են։ Հիմա մենք կտեսնենք կշարունակե՞ն լռել, թե՞ ձայն կհանեն։«Ազատություն». - Ովքե՞ր են այդ գործընկերները։Խաչատրյան. - Եթե կարիք լիներ, անունը կտար։ Ես ուզում եմ նրանք ձայն հանեն, ոչ թե մեր հարաբերությունները վերջնական փչանա։Ընդդիմությունը Փաշինյանին քննադատում է ոչ միայն ՄԱԿ-ի ամիբոնից դաշանակիցների հետ հարցեր պարզելու, այլև Ղարաբաղի մասին խոսելիս Արցախի կարգավիճակի և ինքնորշման իրավունքին չանդրադառանալու համար։«Պատիվ ունեմ» խմբակցության ղեկավար Մամիջանյանն անթույլատրելի է համարում նաև Փաշինյանի «Ղարաբաղում ապրող հայեր» ձևակերպումը՝ պնդելով որ դա Բաքվին նոր հնարավորություններ է տալիս. - «Ես չեմ կարողանում հասկանալ, թե ինչպես կարելի է առհասարակ չխոսել Արցախի կարգավիճակի, ինքնորոշման իրավունքի մասին։ Ավելին ասեմ, իշխանությունը վերջին մի կես տարվա ընթացքում սուրդային եզրույթն էին ընտրել՝ արցախահայերի իրավունքների պաշտպանություն։ Բայց իրավունքների մեջ մտնում է կրթության իրավունքը, կյանքի իրավունքը և շատ ու շատ իրավունքներ։ Պետք է հստակ նշել, որ խոսքը գնում է ինքնորոշման իրավունքի մասին։ Որովհետև Լեռնային Ղարաբաղի հակամարտությունը առաջին հերթին ինքնորոշման խնդիր է, այլ ոչ թե տարածքային վեճ կամ կրոնական և այլն, և այլն։ Եվ սա տարիներ շարունակ ամբողջ աշխարհում ներկայացվել ա, մինչև որ մեր արտաքին քաղաքականությամբ սկսեցին զբաղվել ապիկարներ»։Իշխող «Քաղաքացիական պայմանագրից» Վիգեն Խաչատրյանը մինչդեռ հակադարձում է՝ Փաշինյանը խոսել է Ղարաբաղի կարգավիճակի մասին։ Երբ իշխանությունը խոսում է արցախահայերի անվտանգության մասին, դրանից, ըստ Խաչատրյանի բխում է նաև կարգավիճակի հարցը. - «Խոսել ա, շատ լավ էլ խոսել ա։ Մենք մի անգամ ասել ենք, հիմա ես կարող եմ կրկնել։ Ղարաբաղի կարգավիճակի մասին խոսելու երկու տարբերակ կա՝ կա'մ խոսում ես կարգավիճակի մասին, կա'մ պահանջում ես ճշտել անվտանգության նորմերը, որից բխում է կարգավիճակը։ Մենք երկրորդ ճանապարհով ենք գնում. կոչ ենք անում քննարկել անվտանգության խնդիրները, իրավունքների երաշխավորման խնդիրները, որից և բխելու է կարգավիճակը»։«Ազատություն». - Իսկ համաձայն կլինի՞ իշխանությունը Ադրբեջանի կազմում այդ կարգավիճակին։Խաչատրյան. - Դե էդ նշանակում ա սուրճի բաժակի շուրջ դատողություններ անել։«Ազատություն». - Ես նկատի ունեմ դա կարմիր գի՞ծ է, թե՞ կարմիր գիծ չէ իշխանությունների համար։Խաչատրյան. - Կարմիր գիծը նա ա, որ ընդեղ հայերը պիտի հավերժ ապրեն։Հայաստանի իշխանությունն ամենաբարձր մակարդակով հայտարարել է զենք ձեռք բերելու դժվարությունների, ադրբեջանական ագրեսիայի և Հայաստանի ինքնիշխան տարածք ներխուժելուց հետո գործընկերիների ոչ պատշաճ արձագանքի կամ լռության մասին։ Սրան զուգահեռ պահպանվում է նոր հարձակման վտանգը, ինչը, իշխանության համոզմամբ, կարող է հանգեցնել նորանոր տարածքների կորստի և զոհերի թվի ավելացման։Ինչպե՞ս է այս իրավիճակում ընդդմիությունը տեսնում ելքը։ «Պատիվ ունեմ»-ից Հայկ Մամիջյանն պնդում է, թե Փաշինյանը բանավոր խոստումներ է տվել և այդ պատճառով չի կարողանում բանակցություններում Հայաստանի համար բարենապաստ ելք ապահովել։Ընդդիմադիր պատգամավորը, սակայն, հրաժարվեց ասել, թե կոնկրետ ինչ է խոստացել վարչապետը և ինչ է իրենց հայտնի այդ մասին։Ինչ վերաբերում է սպառազինությանն, ապա Մամիջանյանը հարցնում է՝ այդ ինչպե՞ս էր Հայաստանի նախկին բոլոր ղեկավարներին հաջողվում զենք ձեռք բերել։ Ընդդիմությունը պնդում է, թե խնդիրը Փաշինյանն և ելքը նրա հրաժարականն է։  "
Քաղաքականություն,"Ընդդիմադիր պատգամավորը չի կիսում վարչապետի պնդումը, թե Հայաստանը զենքի ամբողջական մատակարարումների խնդիր ունի"," Ազգային ժողովի ընդդիմադիր «Պատիվ ունեմ» խմբակցության պատգամավոր Տիգրան Աբրահամյանը չի կիսում վարչապետ Նիկոլ Փաշինյանի պնդումը, թե Հայաստանը զենքի ամբողջական մատակարարումների խնդիր ունի՝ նկատելով՝ պետք է հասկանալ, որ Ռուսաստանը խոշորամասշտաբ պատերազմի մեջ գտնվելով այս պահին նրա ռազմաարդյունաբերական ողջ համալիրը գլխավոր խնդիրը լուծում է՝ ապահովելու ուկրաինական ճակատը։Ընդդիմադիր պատգամավորը խնդիրը տեսնում է վարչապետի հայտարարության մեջ՝ շեշտելով՝ Հայաստանի փաստացի առաջին դեմքը մարտական գործողությունների ամենաթեժ պահին հայտարարում է, որ Հայաստանը ռազմական մատակարարումների հետ կապված խնդիր ունի։Դա իրականում բավականին ծանր գաղտնիքի բացահայտում էր, ասաց Աբրահամյանը՝ շեշտելով․ - «Եթե մենք նորմալ երկրում ապրեինք, ես կդիմեի Ազգային անվտանգության ծառայությանը, որպեսզի զբաղվեին այդ մարդով»։Ցանկացած քաղաքացու կողմից այդպիսի հայտարարությունների հնչեցնելը սպառնալիք է ազգային անվտանգությանը, ընդգծեց ընդդիմադիր պատգամավորը։«Ես ինքս ռազմական բյուջեին վերաբերող փակ քաննարկումների եմ մասնակցել խորհրդարանում, ինքս նաև գրություն եմ ունեցել ուղղված դեռևս մի քանի ամիս առաջ Պաշտպանության նախարարությանը՝ ճշգրտումներ անելով ռազմական մատակարարումների հետ կապված։ Իհարկե այդ ժամանակ այս թեման դեռևս ակտուալ չէր և հետաքրքրականը ոչ թե այն էր, որ Ռուսաստանը տալիս, թե չէ, այլ առհասարակ ինչ գնումներ են կատարվում, և ինձ ուղղված գրությունից ես տպավորություն եմ ստացել, որ առնվազն 4-5 ուղղություններով մենք ունեցել ենք մատակարարումներ։ 4-5 ուղղություն, նկատի չունեմ 4-5 պետություններ, ես նկատի ունեմ տարբեր զինատեսակներին պատկանող սպառազինության մասով ունեցել ենք։ Նաև եղել են 4 ուղղաթիռների հրապարակումները, որոնց մասին հանրայնացվել է թեման և այլն։ Այսինքն այնպես չէ, որ կարծում եմ, որ մենք ամբողջական մատակարարումների խնդիր ունենք», - եզրափակեց Աբրահամյանը։Հայ-ադրբեջանական սահմանին ինտենսիվ ռազմական գործողությունները սկսվել են սեպտեմբերի 13-ի կեսգիշերին: Նույն օրը վարչապետն Ազգային ժողով եկավ՝ պատասխանելու պատգամավորների հարցերին։ Իշխանականներից միայն չորսը հարց ունեին, որոնցից երկուսը բանակը զինելու մասին էին։ Փաշինյանն ասաց, թե այսօր այս թեմայով ավելի բաց կխոսի, մանրամասնեց, որ հարցը չորս բաղադրիչ ունի՝ ֆինանսական, քաղաքական, տեխնիկական և տրանսպորտային։ Առաջին բաղադրիչը Հայաստանի համար խնդիր չէ. փող, վստահեցրեց, կա. - «Ցավոք, Հայաստանը, ինչպես գիտեք, էնպես չի, որ ելք ունի դեպի ծով, ինչը նշանակում է, որ կարելի է, օրինակ, որոշակի պայմաններում գնել զենքը վաճառող երկրից և միջազգային ջրերով ներկրել Հայաստան»։ Թե ո՞ր երկրներն են խնդիրներ ստեղծում Հայաստանի համար զենքի ձեռք բերման գործընթացում, Նիկոլ Փաշինյանն այդպես էլ ուղիղ չասաց։ Հայաստանին զենքի ամենախոշոր մատակարարը Ռուսաստանն է։Հարցազրույցն ամբողջությամբ կարող եք դիտել ստորև․  "
Քաղաքականություն,ՀՀ նախկին նախագահները քննարկումներ են անցկացնում հնարավոր հանդիպման շուրջ," Հայաստանի նախկին նախագահները քննարկումներ են անցկացնում հնարավոր հանդիպման շուրջ, «Ազատությանը» հայտնեցին նրանց մերձավոր շրջապատից։ԱԺ նախկին փոխխոսնակ Իշխան Սաղաթելյանը մանրամասնեց, որ արդեն պայմանավորվածությունների ձեռք բերման փուլում են. - «Առաջարկը ձևակերպված ներկայացրել եմ բոլոր կողմերին։ Էս ուղղությամբ տարբեր ֆորմատներով հանդիպումներ եղել են, հույս ունեմ առաջիկայում տեսանելի արդյունք կունենանք»։Հենց Իշխան Սաղաթելյանն էր սեպտեմբերի 13 -ին՝ Հայաստանի դեմ ադրբեջանական վերջին հարձակման օրը, նախկին նախագահներին և կաթողիկոսին կոչ արել մեկ սեղանի շուրջ հավաքվել՝ ելքեր առաջարկելու համար. - «Վիճակը օրհասական է։ Անհրաժեշտ է, որ երկրի բոլոր ազդեցիկ դեմքերը առաջիկայում հավաքվեն մեկ սեղանի շուրջ՝ սկսած Հայոց Վեհափառից, վերջացրած նախկին նախագահներից, Արտաքին գործերի բոլոր նախարարներից, Գլխավոր շտաբի պետերից, Պաշտպանության նախկին նախարարներից... պետք է հավաքվեն մի սեղանի շուրջ։ Կարող ուժերը պետք է համախմբվեն, ընդունեն համապատասխան որոշումներ երկիրը ստեղծված իրավիճակից դուրս բերելու համար»։Առաջարկից հետո օրեր շարունակ լուռ էին թե՛ նախկին նախագահների գրասենյակները, թե' Մայր Աթոռը։ Հինգ օր անց՝ սեպտեմբերի 18-ին միայն Մայր Աթոռն ու Առաջին նախագահի գրասենյակը տեղեկացրին Լևոն Տեր-Պետրոսյան - Գարեգին Երկրորդ հանդիպման մասին։«Զրույցի ընթացքում շոշափվել են Հայաստանի թե՛ արտաքին անվտանգության, թե՛ ներքաղաքական ծայրահեղ սրված իրավիճակի հետ կապված հարցերը և դրանք հաղթահարելու հնարավոր ելքերը», - ասված էր հաղորդագրության մեջ, որտեղ ոչինչ չկար այդ հանդիպման ֆորմատի հնարավոր ընդլայման մասին։ Այսօր էլ կաթողիկոսը չի ցանկացել մանրամասներ հայտնել․ արդեն երկրորդ տարին է՝ 44-օրյա պատերազմից հետո Գարեգին Երկրորդը Անկախության օրը վարչապետից անջատ է Եռաբլուր այցելում։Կաթողիկոսի հետ հանդիպումից երկու օր անց Տեր-Պետրոսյանը հանդիպում էր ունեցել Արցախի նախագահ Արայիկ Հարությունյանի հետ: Առաջին նախագահի մամուլի խոսնակ Արման Մուսինյանը ֆեյսբուքյան գրառմամբ միայն փոխանցել էր, որ հանդիպմանը քննարկվել են «Հայաստանում և Արցախում տիրող իրավիճակների ու դրանցից բխող առաջիկա անելիքների մասին» հարցեր։Հանդիպման նախորդ օրը Արցախի նախագահը միասնականության ու համախմբան կոչ էր արել՝ վերահաս աղետը կանխելու համար. - «Միակ լուծումը հատկապես Հայաստանի Հանրապետությունում բոլոր հիմնական դերակատարների ջանքերի համատեղումն է միասնականության, անկեղծ երկխոսության ու ողջախոհության հիման վրա»։Երրորդ նախագահ Սերժ Սարգսյանի գլխավորած Հայաստանի հանրապետական կուսակցության Գերագույն մարմնի անդամ Էդուարդ Շարմազանովը պնդում է, որ կոնկրետ նախաձեռնության դեպքում երրորդ նախագահը պատրաստ է հանդիպման. - «Եթե նման նախաձեռնություն լինի, բնականաբար նախագահը՝ Հանրապետական կուսակցության ղեկավարը կմասնակցի։ Ավելացնելու բան չունեմ։ Մի բան կարող եմ ասել, որ այսօր Հայաստանի Հանրապետության ինքիշխանությունը, անկախությունը այս ապաշնորհ կառավարիչների կողմից և նրանց պատճառով վտանգված է։ Մենք ունենք երկու մեծ սպառնալիք մեր անկախության։ Դա ներքին սպառնալիքն է՝ էս ոչ-պրոֆեսիոնալ կառավարիչները, որը կոչվում է նիկոլիզմ։ Եվ մյուս սպառնալիքը արդեն թուրք-ադրբեջանական տանդեմն ա։ Եվ այս իրավիճակում, այո, ես տեսնում եմ, որ նման նախաձեռնություն եթե լինի, մենք պատրաստ ենք ազգային ու պետական ուժերի հետ հանդիպել»։Նախկին նախագահները մեկ սեղանի շուրջ էին նստել 44-օրյա պատերազմի օրերին՝ 2020-ի հոկտեմբերի 20 -ին։ Բացառիկ այդ հանդիպման հիմքերը կողմերը բացատրել էին «Լեռնային Ղարաբաղի շուրջ ստեղծված գերլարված իրավիճակից ելք գտնելու անհրաժեշտությամբ»։Դրանից հետո նախկին նախագահները առնվազն ևս մեկ հանդիպում են ունեցել, որի մասին Լևոն Տեր-Պետրոսյանը փակագծեր բացեց պոստ ֆակտում։ Խորհրդարանական արտահերթ ընտրություններից առաջ Տեր -Պետրոսյանը հայտարարեց, որ «Փաշինյանի վարչախմբի վերարտադրությունը կանխելու նպատակով» առաջարկել է երկրորդ և երրորդ նախագահներին խորհրդարանական ընտրություններին մասնակցել միասնական ցուցակով և պայմանով, որ իրենք՝ Տեր-Պետորսյանը, Սերժ Սարգսյանն ու Ռոբերտ Քոչարյանը դուրս են գալիս քաղաքականությունից:Առաջարկը, սակայն, չընդունվեց։ Ըստ Տեր -Պետրոսյանի Ռոբերտ Քոչարյանն անմիջապես էր մերժել։ Մեկ ու կես տարի առաջ տեղի ունեցած այդ քննարկումներից հետո նախկին նախագահների նոր հանդիպումների մասին չի հայտարարվել։Նրանց գրասնեյակները առայժմ չեն մեկնաբանում, թե հնարավոր հանդիպման օրակարգում ինչ հարցեր կարող են քննարկել։  "
Քաղաքականություն,"Ադրբեջանական զինուժը երեկ կրակել է Ներքին Հանդի ուղղությամբ, ըստ համայնքապետի, կա մեկ վիրավոր"," Ադրբեջանական զինուժը երեկ կրակ է բացել Կապանի տարածաշրջանի Ներքին Հանդ համայնքի ուղղությամբ։Համայնքապետ Խաչատուր Բաղդասարյանն այսօր «Ազատությանը» փոխանցեց, որ երեկոյան ժամը 9-ից 10-ի սահմաններում թեթև զինատեսակներից կրակել են գյուղի մոտակայքում գտնվող հայկական դիրքերի վրա։Թեև Պաշտպանության նախարարությունը վիրավորների մասին տեղեկություն չի հաղորդում, սակայն Խաչատուր Բաղդասարյանն ասում է՝ իր տեղեկություններով մեկ վիրավոր կա։«Հա մի վիրավոր ունենք, իմ լսելով` երկրապահից ա», - ասաց Բաղդասարյանը։Երկրապահ կամավորական միությունից հաստատեցին այս տեղեկությունը, նշելով՝ կամավորն արդեն վիրահատվել է, վիճակը կայուն է։Պաշտպանության նախարարությունը վիրավորված կամավորականի մասին դեռ տեղեկություն չի հրապարակել: Ռազմական գերատեսչությունը երեկ երեկոյան միայն նշել էր, որ Ադրբեջանի զինված ուժերը խախտել են հրադադարի ռեժիմը՝ արևելյան ուղղությամբ, կիրառելով հրաձգային զինատեսակներ։Այսօր էլ «Եռաբլուր»-ում պաշտպանության նախարարի խոսնակ Արամ Թորոսյանը, պատասխանելով հարցին, թե Ներքին Հանդում երեկ տեղի ունեցած հրադադարի խախտման հետևանքով հայկական կողմը վիրավորներ ունի՞, ասել է. - «Հակառակորդի կրակոցից ցանկացած վիրավորի դեպքում Պաշտպանության նախարարությունն այդ մասին պաշտոնական հաղորդագրություն տարածում է»։Ճշտող հարցին, թե հերքո՞ւմ է համայնքապետ Բաղդասարյանի՝ մեկ վիրավորի մասին պնդումը, Թորոսյանը պատասխանեց․ - «Ցանկացած վիրավորում, որ ստացվել է հակառակորդի կրակոցի հետևանքով, Պաշտպանության նախարարությունն այդ մասին պաշտոնական հաղորդագրություն տարածում է»։Սեպտեմբերի 13-ին ադրբեջանական հարձակումից հետո Ներքին Հանդից երեխաներին և կանանց տարհանել են, տղամարդիկ, սակայն, մնացել են։Ըստ համայնքապետի՝ գյուղում շուրջ 30 ընտանիք է ապրում։ Սեպտեմբերի 14-ին հաստատված հրադադարից հետո, բնակիչները երեկ ցանկացել են վերադառնալ, բայց քանի որ իրավիճակը կրկին լարվել է, որոշել են մի քանի օր էլ սպասել։Բաղդասարյանի փոխնացմամբ, համայնքի արոտավայրերը և սեփականաշնորհված հողատարածքների մի մասը այս պահին գտնվում են ադրբեջանցիների վերահսկողության տակ, մյուսը մասը դիտարկվում է նրանց կողմից և գյուղատնտեսական աշխատանքներ իրականացնելու հնարավորություն չկա։ Ներքին Հանդում մարդիկ տնամերձ հողատարածքներն են մշակում։Անցած շաբաթ Զինված ուժերի Գլխավոր շտաբի պետ Էդվարդ Ասրյանը տեղեկացրել էր, որ Ներքին Հանդի ուղղությամբ ադրբեջանական ուժերը մխրճվել են 1-ից 2 կմ խորությամբ։ՊՆ խոսնակը այսօր նաև տեղեկացրեց, որ որևէ փոփոխություն չկա Ջերմուկի ուղղությամբ, քաղաքին մոտեցած ադրբեջանական խումբը դեռ նույն տեղում է։ Գլխավոր շտաբի պետը դեռ սեպտեմբերի 16-ին էր ասել, որ Հայաստանի տարածք մխրճված ադրբեջանական զինված ուժերի խումբը շրջափակված է հայկական ստորաբաժանումների կողմից, կտրված է իր ստորաբաժանումներից, գտնվում է բլրի գագաթի վրա, և եթե հակառակորդի այդ խմբին սնուցում չլինի` թե՛ սննդով, թե՛ ջրով, ապա մի քանի օրվա ընթացքում նրանց ռեսուրսները ամբողջությամբ կսպառվեն և ստիպված կլինեն այդտեղից դուրս գալ: Ավելի քան մեկ շաբաթ է անցել, սակայն խումբն այդպես էլ չի հեռացել։«Գլխավոր շտաբի պետի՝ իրադրության ներկայացումից հետո որևէ փոփոխություն չկա», - նշեց ՊՆ խոսնակը:Պաշտպանության նախարարությունը տեղեկացնում է, որ այսօր առավոտյան ժամը 10-ի դրությամբ հայ-ադրբեջանական սահմանին իրադրության փոփոխություն չի արձանագրվել։   "
Քաղաքականություն,Օրակարգում ՀԱՊԿ-ը լքելու հարց այս պահին չկա․ Աղաջանյան," ՀԱՊԿ-ը լքելու հարց այս պահին օրակարգում չկա, «Ազատության» հետ զրույցում ասաց Ազգային ժողովի իշխող «Քազաքացիական պայմանագիր» խմբակցության պատգամավոր, արտաքին հարաբերությունների մշտական հանձնաժողովի նախագահ Էդուարդ Աղաջանյանը:Այս պահի դրությամբ ՀԱՊԿ-ից դուրս գալը որևէ գործնական էֆեկտ և արդյունք չի տալու, վստահեցրեց Աղաջանյանը՝ շեշտելով՝ հակառակը՝ նման քայլի դիմելն իրականում կարող է առաջացնել որոշ ռիսկեր՝ հաշվի առնելով այն լարված իրավիճակը և ռազմական իրողությունները, որոնք որ շրջապատում են այսօր Հայաստանի Հանրապետությանը։«Կարող եմ հասկանալ՝ և՛ ընդունել, և՛ ապրումակցել այն մարդկանց էմոցիոնալ գնահատականներին և ոչ միայն էմոցիոնալ, բնականաբար, պրագմատիկ գնահատականներին, ըստ որոնց, ամենևին դրական չի գնահատվում ՀԱՊԿ-ի գործունեությունը, մասնավորապես, Հայաստանի Հանրապետության առջև այսօր ծառացած խնդիրների լուծման համատեքստում։ Փաստ է, որ վերջին երեք դեպքերը որևէ կերպ, ըստ էության, որևէ արձագանքի չեն արժանացել մեր ՀԱՊԿ գործընկերների մոտ, և կառույցը, Հայաստանի պարագայում, առնվազն, եթե ոչ ամբողջությամբ, ոչ ֆունկցիոնալ, ապա առնվազն ֆունկցիոնալության որոշակի խնդիրներ է ի հայտ բերել», - ասաց իշխանական պատգամավորը։Սեպտեմբերի 13-ից սահմանին ինտենսիվ ռազմական գործողություններ սկսվելուց հետո պաշտոնական Երևանը դիմեց ՀԱՊԿ-ին, ՄԱԿ-ի Անվտանգության խորհրդին և Ռուսաստանի Դաշնությանը։ ՀԱՊԿ-ը, որի անդամ է Հայաստանը, Երևանի աջակցության դիմումին ի պատասխան մոնիթորինգային խումբ ուղակեց Հայաստան։Խումբը շաբաթ օրը դիտարկում է իրականացրել Հայաստանի և Ադրբեջանի սահմանի մի քանի հատվածներում, սահմանին լարվածության թուլացման առաջարկներ է մշակել։Ավելի վաղ ՀԱՊԿ Միացյալ շտաբի պետը հայտարարել էր, որ Երևանի և Բաքվի միջև առկա խնդիրը պետք է քաղաքական-դիվանագիտական մեթոդներով լուծվի՝ շեշտելով՝ «ռազմական ուժի կիրառման մասին, այն էլ ՀԱՊԿ-ի ներգրավմամբ, ոչ սեպտեմբերի 13-ին, ոչ երեկ, ոչ այսօր և, ես կարծում եմ, ոչ էլ մոտ ապագայում՝ խոսք չկա»։ՀԱՊԿ-ից և Ռուսաստանից ռազմական օգնության փաստացի մերժումից մի քանի օր անց Հայաստանի իշխանությունները բարձր մակարդակով սկսեցին բարձրաձայնել կառույցից դգժոհությունների մասին և ուղիղ մեղադրել Ռուսաստանի գլխավորած դաշինքին անգործության համար։ՀԱՊԿ գլխավոր քարտուղար Ստանիսլավ Զասի ղեկավարած պատվիրակությունն երեկ ժամանել է Հայաստան։ Նախատեսվում են սահմանամերձ շրջաններում առկա իրավիճակի ուսումնասիրման և մոնիթորինգի աշխատանքներ, ինչպես նաև հանդիպումներ Հայաստանի բարձրագույն քաղաքական և ռազմական ղեկավարության հետ։Երեկ ավելի վաղ Ռուսաստանի նախագահ Վլադիմիր Պուտինն ասել է, որ Հավաքական անվտանգության պայմանագրի կազմակերպության գծով միջոցներ են ձեռնարկվում Հայաստանի և Ադրբեջանի միջև լարվածությունը նվազեցնելու ուղղությամբ:Աղաջանյանի հետ հարցազրույցն ամբողությամբ կարող եք դիտել ստորև․  "
Քաղաքականություն,Ես ակնկալում եմ Հայաստանի իշխանություններից գործուն քայլեր ՀԱՊԿ-ից դուրս գալու առումով. Արամ Սարգսյան," Իշխանությունները հաշվարկում են հետքայլերից բխող առավելություններն ու թերությունները։ Արտախորհրդարանական ուժերի ու Փաշինյանի այսօրվա հանդիպմանը քննարկվել է նաև Ռուսաստանի ղեկավարած անվտանգային կազմակերպությունից՝ ՀԱՊԿ-ից դուրս գալու հարցը, լրագրողներին փոխանցեց «Հանրապետություն» կուսակցության ղեկավար Արամ Սարգսյանը։Ինքն ու հանդիպմանը ներկա մի քանի գործընկերներ Երևանի անդամակցությունը անհապաղ դադարեցնելու առաջարկ են հնչեցրել։Հարցին, թե ի՞նչ պետք է անել դրանից հետո, Սարգսյանն արձագանքեց. - «Աշխարհում բազմաթիվ երկրներ կան, որոնք որևէ ռազմական դաշինքի անդամ չեն։ Օրինակ Հորդանանը որևէ ռազմական դաշինքի անդամ չէ։Կամ Իսրայելը որևէ ռազմական դաշինքի անդամ չէ, բայց Միացյալ Նահանգների գործընկերն է։ Հորդանանին Միացյալ Նահանգները տարեկան ութ հարյուր միլիոնի ռազմական օգնություն է ցուցաբերում։ Իմ թվաբանությամբ Հայաստանի պարագայում տարեկան չորս հարյուր միլիոնի ռազմական օգնություն կցուցաբերի։ Ես ակնկալում եմ Հայաստանի իշխանություններից գործուն քայլեր ՀԱՊԿ-ից դուրս գալու առումով։ Եվ էդ պահանջը դնում եմ իրենց առաջ։ Կանե՞ն իրենք՝ շատ լավ, չե՞ն անի՝ իրենց խնդիրն է։ Մենք գտնվում ենք ռուսական ճահիճում, որը մեզանից մի բան է ուզում՝ Մեղրիի միջանցք։ Ադրբեջանն էլ մեզանից մի բան է ուզում՝ ուզում է, որ մենք ճանաչենք իր տարածքային ամբողջականությունը և հրաժարվենք Արցախից։ Մենք դո՞ւրս ենք գալիս սրանից, թե՞ դուրս չենք գալիս։ Եթե դուրս չենք գալիս սրանից, համաձայնվում ենք էս տարբերակով. պիտի տանք և' միջանցքը, և' պիտի հրաժարվենք Արցախից։ Իսկ էսօր մեզ ձեռք է մեկնված, որից օգտվելու պարագայում հնարավոր է, որ կարողանանք հրաժարվել»։Իսկ Հայաստանը ռազմական համագործակցության առաջարկ ստացե՞լ է Միացյալ նահանգներից։ Ըստ Սարգսյանի, այս հարցի դրական պատասխանը Միացյալ Նահանգների ներկայացուցիչների տան խոսնակի այցն էր Երևան։ Եվ չնայած Նենսի Փելոսին հրապարակային հայտարարություններում որևէ նման ուղիղ առաջարկ չէր հնչեցրել, Սարգսյանը պնդում է, թե այդ ուղերձներն ակնհայտ էին. - «Նենսի Փելոսին բացարձակ ուղիղ ձեռք է մեկնում Հայաստանին ու ասում՝ պատրաստ ենք օժանդակելու բոլոր խնդիրներում՝ Հայաստանի անկախության, Հայաստանի տարածքային ամբողջականության, Հայաստանի տնտեսության զարգացման՝ ներառյալ հայկական բանակը, էս ամեն ինչում մենք պատրաստ ենք ձեզ աջակցելու։ Հիմի ասում եք՝ կաջակցի՞, թե՞ չի աջակցի... Մարդիկ առաջարկել են, մենք համաձա՞յն ենք աջակցի։ Էդ ասել է Նենսի Փելոսին ուղիղ։ Միայն այցելությունները էն կառույցներին բավարար է հետևություններ անելու համար, թե ինչ հարցեր են քննարկվել»։Հայաստաանի դեմ հարձակումից շատ ավելի վաղ ծրագրված այցի ընթացքում Նենսի Փելոսին հանդիպել էր նաև Պաշտպանության նախարարի հետ, քննարկել ոլորտում երկրների համագործակցությանն առնչվող մի շարք հարցեր: Ավելի վաղ կայացած ասուլիսում Փելոսին, պատասխանելով «Ազատության» հարցին, թե արդյոք Միացյալ Նահանգները պատրաստ է ռազմական աջակցություն տրամադրել Հայաստանին, ասել էր, որ իրենք Հայաստան են եկել հասկանալու, թե Երևանն ինչ ակնկալիքներ ունի Վաշինգտոնից։Սարգսյանը վստահ է, որ միակ խոչընդոտը Հայաստանի ՀԱՊԿ անդամակցությունն է. - «Իրենք նոր տեխնոլոգիան տալիս են մի երկրի, որ իրենց հակառակորդ, կամ իրենց թշնամի երկրի բանակի կամ ռազմական միավորի անդամ է։ Այսինքն՝ ՀԱՊԿ-ում մեր գտնվելը խանգարում է մեզ ռազմական նոր տեխնոլոգիաներով զենք-զինամթերք գնելու։ Իսկ ռուսական զենք-զինամթերքով, ռուսական տեխնոլոգիաներով մենք միշտ Ադրբեջանին պարտվելու ենք»։Այս ընթացքում Հայաստանի սպառազինման խոչընդոտների մասին խոսել են թե' վարչապետ Նիկոլ Փաշինյանը՝ խորհրդարանի ամբիոնից հայտարարելով, որ փողը կա, բայց զենք գնելու ճանապարհին քաղաքական, տեխնիկական և տրանպորտային հարցեր են առաջանում, թե' ԱԺ նախագահ Ալեն Սիմոնյանը, ով ասել էր, թե «միակ ռեալ կարիքը, որ ունենք, զենքի կարիքն է»։Պաշտպանության հանձնաժողովի իշխանական պատգամավոր Գագիկ Մելքոնյանն էլ , երեկ ասել էր, որ 44-օրյա պատերազմից հետո ՌԴ-ն Հայաստանին ոչ մի սպառազինություն չի վաճառել։Չնայած այս հայտարարություններին, Սարգսյանը խնդրի մասին խոսել չցանկացավ՝ հղում անելով պետական գաղտնիքին։ Բայց Փաշինյանի հետ, ասաց, այս հարցը ևս քննարկվել է։Այս հարցերը Սարգսյանը խուճապ առաջացնող ու վտանգավոր է համարում։ Ասաց, որ Փաշինյանի մոտ քննադատել է նաև ԱԺ փոխնախագահ Հակոբ Արշակյանին, ով երեկ Ճապոնիայի դեսպանի հետ հանդիպմանը ասել էր, թե «Ադրբեջանը հնարավոր է պատրաստվում է նոր հարձակման՝ ընդլայնելով աշխարհագրությունը, այդ թվում՝ Նախիջևանի կողմից»։«Հենց Ազգային ժողովի փոխնախագահին էլ քննադատել եմ ես։ Ես նաև քննադատել եմ Արցախի նախագահ Արայիկ Հարությունյանի հայտարարությունը, որ 44-օրյա պատերազմից ավելի վատ դեպքեր կարող են լինել։ Բավական էր Նենսի Փելոսիի այցի ժամանակ հետևել, թե ռուսական լրատվամիջոցներում ինչ հիստերիա էր տիրում... ու ամեն ինչի եզրակացությունը գիտե՞ք ինչն էր։ Որ հայեր, ձեր խելքը գլուխներդ հավաքեք, հակառակ դեպքում դուք կունենաք ավելին, քան ունեցել եք 44-օրյա պատերազմի ժամանակ։ Եվ էդ քարոզչությունը շատ տխուր է, որ մեկ օր հետո անում է Արայիկ Հարությունյանը Հայաստանում։ Ռուսաստանը բնականաբար այլ բան չունի, մեզ վախեցնում է, որ Արևմուտքի հետ ձեր կապերը մի սերտացրեք, թե չէ մենք խնդիրներ կառաջացնենք։ Դրա համար իրենք խնդիրներ են առաջացնում»։Վարչապետ Փաշինյանի պարբերաբար է հանդիպումներ ունենում արտխորհրդարանական մի քանի ուժերի հետ։ Այսօրվա հանդիպմանը բացի Արամ Սարգսյանից ներկա են եղել նաև Քրիստոնեա-ժողովրդավարական կուսակցության նախագահ Լևոն Շիրինյանը, Հայաստանի եվրոպական կուսակցության նախագահ Տիգրան Խզմալյանը, «Ուժը հայրենյաց» կուսակցության նախագահ Տիգրան Արզաքանցյանը և ուրիշներ։   "
Քաղաքականություն,«Հույս ունենք հնարավոր կլինի ապահովել ՌԴ խաղաղապահների անժամկետ առկայությունն Արցախում»․ Արայիկ Հարությունյան," Հայաստանն ու Արցախը կանգնած են նոր աղետալի պատերազմի շեմին, հայտարարում է Արցախի նախագահը։ «Պետք է անկեղծորեն խոստովանենք, որ Հայոց պետականությունը կանգնած է նոր ու աղետալի պատերազմի շեմին, որը կարող է ոչ պակաս ծանր հետևանքների հանգեցնել, քան՝ 44-օրյա պատերազմը», - ասել է Արայիկ Հարությունյանը:Երեկ երեկոյան հեռարձակված տեսաուղերձում Արայիկ Հարությունյանը խոսեց սեպտեմբերի 13-ի ադրբեջանական հարձակումից հետո հայկական կողմի առջև ծառացած մարտահրավերների մասին։ Խոստովանեց, որ ռուսական խաղաղապահների երաշխիքները որոշակի ճեղքման են ենթարկվել, դա պայմանավորեց Ռուսաստանի զբաղվածությամբ և ուշադրության շեղմամբ՝ նկատի ունենալով ռուս-ուկրաինական պատերազմը։ Այս հանգամանքից օգտվում է Ադրբեջանը, հայտարարեց Արցախի նախագահը։Ու չնայած Բաքվի շարունակական պնդումներին, թե ռուսական խաղաղապահ զորակազմը ժամանակավոր է տեղակայված Լեռնային Ղարաբաղում, Հարությունյանը հույս հայտնեց, թե խաղաղապահները անժամկետ կմնան Արցախում։«Մենք հույս ունենք, որ հնարավոր կլինի բարձրացնել Ռուսաստանի խաղաղապահ առաքելության արդյունավետությունը և ապահովել դրա անժամկետ առկայությունն Արցախում, որպես մեր ժողովրդի անվտանգության կարևորագույն երաշխիք՝ անկախ դրա ոչ լիարժեք բնույթից», - ասաց Հարությունյանը։Իր տեսաուղերձում Արցախի նախագահը ընդգծեց նաև, որ պատրաստ են ադրբեջանական կողմի հետ բանակցություններով կարգավորել բոլոր խնդիրները, և այդ նպատակով էլ պարբերաբար շփումներ են ունենում տարբեր հարցերի շուրջ։Հարությունյանը չհստակեցրեց, թե ինչ պաշտոնյաներ են շփվում, միայն թվարկեց ոլորտները՝ անհայտ կորածների որոնում, ջրային ռեսուրսների օգտագործում, ենթակառուցվածքների վերականգնում ու կառուցում, գյուղատնտեսական աշխատանքների կազմակերպում։Արձագանքելով այս օրերին Հայաստանում ու Արցախում առկա մտահոգություններին՝ Հարությունյանը դարձյալ վստահեցրեց, թե Ադրբեջանի հետ բանակցություններ վարող Հայաստանի իշխանություններից հավաստիացումներ է ստացել՝ առանց Ստեփանակերտի հետ քննակման որևէ փաստաթուղթ չի ստորագրվի։«Այդ կարմիր գծերի պահպանման համատեքստում են մեր այն հայտարարությունները, որ մեզ համար անընդունելի է ցանկացած փաստաթուղթ, որը կարող է Արցախը դիտարկել որպես Ադրբեջանի մի մաս։ Հայաստանի Հանրապետության իշխանությունները քանիցս հավաստիացրել են, որ առանց մեզ հետ քննարկելու և Արցախի ժողովրդի կարծիքը հաշվի առնելու Արցախին առնչվող որևէ փաստաթուղթ չի ստորագրվելու», - ընդգծեց Հարությունյանը։Անցած շաբաթ Երևանում Հայաստանի անվտանգության խորհրդի նիստին մասնակցած Հարությունյանն ասաց, թե փոխանցել էր իր մտահոգությունը և ընդգծել՝ ոչ մի փաստաթուղթ չի կարող ստորադասել Արցախի ժողովրդի ազատ և ինքնիշխան ապրելու իրավունքն ու ձգտումները։  "
Քաղաքականություն,Կարծում եմ` մոտ ժամանակներս կյանքի կկոչվի Ադրբեջանին ԱՄՆ-ի ռազմական աջակցության տրամադրումն արգելող բանաձևը. ընդդիմադիր պատգամավոր ," Կա վճռականություն վերագործարկելու 907 բանաձևը Ադրբեջանի նկատմամբ։ Այս տպավորությունն են ստացել հայաստանյան ընդդիմադիրները Միացյալ Նահանգների ներկայացուցիչների տան խոսնակի հետ ամերիկյան կողմի նախաձեռնությամբ տեղի ունեցած փակ հանդիպումից։«Հայաստան» և «Պատիվ ունեմ» խմբակցությունների պատգամավորները շատ փակագծեր չեն բացում, միայն նշում են, որ հանդիպման զգալի հատվածը նվիրված էր Հայաստանի սահմանների նկատմամբ ադրբեջանական վերջին ագրեսիային։«Մեծ ծավալով քննարկվել է 907 բանաձևի վերագործարկումը Ադրբեջանի նկատմամբ, ասել է թե` Ադրբեջանին ռազմական աջակցության վերացումը Ամերիկայի կողմից: Իմ անձնական կարծիքով` մոտ ժամանակներս դա կյանքի կկոչվի, համարում եմ, որ ինչպես ամերիկացիք են ասում, երկու կողմերում էլ` նկատի ունեմ և՛ դեմոկրատական, և՛ հանրապետական` Ամերիկայի կուսակցությունները այս հարցում համակարծիք կլինեն, որովհետև փաստերն ակնհայտ են, և Ամերիկան` որպես պետություն, ընդունել է այն փաստը, որ ադրբեջանական կողմն է ագրեսոր հանդիսանում ինչպես միշտ», - «Ազատությանն» ասաց «Պատիվ ունեմ» խմբակցության ղեկավար Հայկ Մամիջանյանը:1992թ. ընդունված ԱՄՆ Սենատի`«Ազատության աջակցության ակտի» թիվ 907 բանաձևը Վաշինգտոնին արգելում է օգնություն ցուցաբերել Ադրբեջանին, քանի դեռ ԱՄՆ նախագահը չի զեկուցել ԱՄՆ Կոնգրեսին, որ Ադրբեջանը հրաժարվել է ուժի կիրառումից Լեռնային Ղարաբաղի և Հայաստանի նկատմամբ։ Բանաձևը որոշակի փոփոխությունների է ենթարկվել 2001թ. սեպտեմբերի 11-ի ահաբեկչությունից հետո, երբ նախագահ Բուշը, վկայակոչելով ազգային շահերը, պահանջել էր Սենատից վերանայել այդ բանաձևը, որպեսզի Միացյալ Նահանգները կարողանա ռազմական համագործակցություն հաստատել Ադրբեջանի հետ հակաահաբեկչական պատերազմում: Այս տարիների ընթացքում հայկական կողմը դեմ է արտահայտվել բանաձևի այդ փոփոխությանը։«Մենք նաև ասացինք, որ այո, ռազմական օգնությունը, որ տրամադրվել է Ադրբեջանին 2020 թվականի պատերազմից հետո, կարող է ընկալվել որպես կթան, այսինքն` եթե դու չես դատապարտում և չդատապարտելուց հետո էլ ֆինանսական, այդ թվում` ռազմական աջակցություն ես ցույց տալիս, այո, երկրի կարող են ստեղծվել բոլոր բարենպաստ պայմանները, որպեսզի շարունակի ռազմական հանցագործություններն իրականացնել: Եվ այս առումով ես ունեցա ընդհանուր ընկալում, պատկերացում, որ ավելի քան կա վճռականությունը հաջորդ տարվա համար համենայն դեպս վերանայելու և կասեցնելու Ադրբեջանին տրվող ռազմական օգնությունը», - հավելեց «Հայաստան» խմբակցության պատգամավոր Աննա Գրիգորյանը:Իր հրապարակային հայտարարություններում Միացյալ Նահանգների ներկայացուցիչների տան խոսնակը ոչինչ չասաց 907 բանաձևի հնարավոր վերագործարկման մասին։ Խորհրդարանի խոսնակ Ալեն Սիմոնյանի ու լրագրողների հետ հանդիպումից հետո տեղեկացրեց միայն, որ Կոնգրեսում նախապատրաստվում է Հայաստանի վրա Ադրբեջանի հարձակումը դատապարտող նախագիծ, որի համահեղինակը կոնգրեսական Ադամ Շիֆն է:Նենսի Փելոսին երեկ հանդիպել էր նաև հայաստանյան քաղհասարակությանը։ «Իրազեկ քաղաքացիների միավորում» ՀԿ համակարգող Դանիել Իոաննիսյանի փոխանցմամբ՝ 907 բանաձևի հարցը փակ հանդիպմանը բարձրաձայնել են նաև քաղհասարակության ներկայացուցիչները։ Ինքը՝ Իոաննիսյանն ասաց՝ ընդհանուր առմամբ բաց և անկեղծ հանդիպում է եղել. «Գոնե ես փոխանցել եմ այն հանրային տրամադրությունները, որ Հայաստանի քաղաքացիներն այլս որևէ հույս, ակնկալիք կամ պատրանք չունեն Հավաքական անվտանգության պայմանագրի վերաբերյալ, և իմ տպավորությունն այն է, որ անվտանգության նորմալ երաշխիքներ ստանալու դեպքում Հայաստանի հասարակությունը կաջակցի ՀԱՊԿ-ից դուրս գալու որոշումը»:Փելոսիի այցի նախօրեին Հայաստանի իշխանությունները ամենաբարձր մակարդակով սկսեցին բարձրաձայնել ՀԱՊԿ-ից դգժոհությունների մասին և ուղիղ մեղադրել Ռուսաստանի գլխավորած դաշինքին անգործության համար։ Ադրբեջանական վերջին հարձակումից հետո, երբ ՀԱՊԿ-ից և Ռուսաստանից փաստացի մերժեցին ռազմական օգնությունը, հանրային հարթակներում շատ է քննարկվում, թե Հայաստանը կարող է դուրս գալ ՀԱՊԿ-ից և ի դեմս ՆԱՏՕ-ի` այլընտրանք փնտրել։ Ընդդիմադիրները սա ռիսկային ու վտանգավոր գործընթաց են համարում։«Այս պահին ՀՀ տարածքում կան ադրբեջանական զինված ուժեր, օկուպացված տարածքներ, մեր տարածաշրջանը բավականին լարված է, և այս առումով ես կարծում եմ` ցանկացած սուր, կտրուկ քայլ կարող է ընդամենը արկածախնդրություն լինել, որը մեզ որևէ լավ տեղ չի տանի: Ես այս ընթացքում, իհարկե, շատ եմ լսում քննադատություն կամ առաջարկ առ այն, որ պետք է անհապաղ դուրս գալ ՀԱՊԿ-ից, և հետո չեն ասում` ինչ պետք է լինի, բայց անհապաղ դուրս գալ ՀԱՊԿ-ից: Այն, թե ինչպես է իրեն պահում ՀԱՊԿ-ը, իհարկե, բազմաթիվ հարցեր է առաջացնում, միևնույն ժամանակ ցանկացած մեկը, որն առաջարկում է դուրս գալ ՀԱՊԿ-ից, պետք է ասի, թե հաջորդ վայրկյանին Հայաստանի Հանրապետության գործողություններն ինչպիսին պետք է լինեն` արդյոք հաշվարկված են այն բոլոր ռիսկերը, որոնք կարող է իր հետ բերել ՀԱՊԿ-ից դուրս գալը», - ընդգծում է Աննա Գրիգորյանը:Ընդդիմադիրները արծարծել են նաև Հայաստանում ժողովրդավարության հետ կապված խնդիրները։ Ընդդիմադիր «Պատվիվ ունեմ» խմբակցության ղեկավար Հայկ Մամիջանյանը, սակայն, ասաց՝ եթե Հայաստանին աջակցելու Վաշինգտոնի պայմաններից մեկը ժողովրդավարության ցուցիցն է, ապա իրենք չեն փորձի հակառակը համոզել Միացյալ Նահանգներին, ինչքան էլ որ իրենք ժողովրդավարությունից ակնհայտ նահանջ են տեսնում։   "
Քաղաքականություն,Փելոսիի այցը Հայաստան ունի կրիտիկական նշանակություն․ԱՄՆ-ում ՀՀ նախկին փոխդեսպան," ԱՄՆ Կոնգրեսի Ներկայացուցիչների պալատի խոսնակ Նենսի Փելոսիի այցը Հայաստան ունի կրիտիկական նշանակություն, «Ազատության» հետ զրույցում ասաց Միացյալ Նահանգներում Հայաստանի նախկին փոխդեսպան Արմեն Խարազյանը՝ ընդգծելով, մասնավորապես, սա հնարավորություն է տալիս ապահովել Միացյալ Նահանգների բյուջետային հնարավարությունների առկայություն հայ-ամերիկյան տարբեր ծրագրերում։Այցը ո՛չ սկիզբ է, ո՛չ վերջ, շեշտեց նախկին փոխդեսպանն՝ ընդգծելով՝ այն շատ կարևոր օղակ է Հայաստանի ընդհանուր քաղաքական պատրաստվածության և Միացյալ Նահանգների հետ որևէ կարգի քաղաքական երկուստեք հանձնառությունների հարցում օպերատիվ արդյունքներ արձանագրելու ուղղությամբ։Հարցազրույցից մի հատված ներկայացնում ենք ստորև․«Ազատություն»․ - Նենսի Փելոսին առանց երկիմաստության դատապարտեց Ադրբեջանի ներխուժումը Հայաստանի ինքնիշխան տարածք և ասաց, թե այստեղ է ուսումնասիրելու և տեղեկանալու, թե ինչ կարիքներ ունի Հայաստանը, այդ թվում՝ նաև անվտանգային առումով։ Փելոսին ասաց, որ ԱՄՆ-ը ցանկանում է գոծուն աջակցություն ունենալ Հայաստանի տարածքային ամբողջականության և ինքիշխանության ամրապնդման համար։ Ի՞նչ կարող եք ասել, ի՞նչ նկատի ուներ նա, ինչպե՞ս կարող ենք հասկանալ կամ վերծանել նրա այս հայտրարությունը։Խարազյան․ - Փելոսին Միացյալ Նահանգներում առավել ազդեցիկ պետական գործիչներից է, և նրա պաշտոնը Միացյալ Նահանգներում շատ բարձր իրավասություններ և հնարավորություններ է տալիս նրան։ Նա նաև Դեմոկրատական կուսակցության առաջատար գործիչներից է, Միացյալ Նահնագների Ներկայացուցիչների պալատի խոսնակը։Ներկայացուցիչների պալատը Միացյալ Նահանգների Սենատի հետ մեկտեղ տնօրինում է Միացյալ Նահանգների արտաքին քաղաքականության և ընդհանրապես պետական կառավարման ոլորտում առավել կարևոր լծակներից մեկը՝ ֆինանսավորման լծակը, բյուջետավորման լծակը։ Միացյալ Նահանգներում որևէ կարգի գործընթաց՝ լինի քաղաքական, անվտանգության, ռազմական և այլն, իրականացնելու համար անհրաժեշտ է դրա համար ունենալ բյուջետային ապահովություն։Խոսնակ Փելոսիի այցը Հայաստան թույլ է տալիս հուսալ, որ եթե նման բյուջետային ապահովության խնդիր լինի, ապա մենք ունենք Հայաստանում հնարավորություն, Հայաստանի ղեկավարության և Միացյալ Նահանգների օրենսդիր մարմնի ղեկավարության միջև երկխոսության միջոցով, ապա մանրակրկիտ ամենօրյա աշխատանքի միջոցով, ապահովել Միացյալ Նահանգների բյուջետային հնարավարությունների առկայությունը, որպեսզի, եթե խնդիր լինի ԱՄՆ-Հայաստան զանազան ծրագրերի իրականացման, ապա բյուջետային ապահովում նման ծրագրերին լինի, և այդ ծրագրերը հնարավոր լինի իրականացնել։Իհարկե պետք է սպասել, տեսնել նրա այցի ավարտին՝ ինչ խոսակցություններ են լինում Հայաստանի ղեկավարության հետ, և տեսնել Հայաստանի ղեկավարության արձագանքն այդ այցին և այն, թե ինչ նրանք կցանկանային կիսել հանրության հետ, սակայն, կարող եմ ասել, որ Միացյալ Նահանգների հետ ինտեգրացված քաղաքականություն ունենալու համար անհրաժեշտ բյուջետային ապահովման խնդիրը, ինչպես նաև քաղաքական աջակցության խնդիրն ամերիկյան արտաքին քաղաքական նպատակներին, այս երկու խնդիրների առումով, խոսնակ Փելոսիի այցը Հայաստան ունի կրիտիկական նշանակություն։Ես կցանկանայի նշել, որ անհնար է գերագնահատել այս հարցում հայկական դիվանագիտության, հատկապես Հայաստանի դեսպանության Վաշինգտոնում դերը, ինչպես նաև այն բոլոր հայակական կազմակերպված ամերիկահայ կազմակերպությունների աշխատանքը, որոնց տասնամյակների ջանքերի շնորհիվ այսօր հանարվոր է եղել, դեսպանության հետ համատեղ, իրականացնել այս այցը։Այցը սկիզբը չէ, այցը ո՛չ սկիզբ է, ո՛չ վերջ, այն շատ կարևոր օղակ է Հայաստանի ընդհանուր քաղաքական պատրաստվածության և Միացյալ Նահանգների հետ որևէ կարգի քաղաքական երկուստեք հանձնառությունների հարցում օպերատիվ արդյունքներ արձանագրելու ուղղությամբ։«Ազատություն»․ - Հիմա Ռուսաստանի և Հայաստանի հարաբերությունների մասին։ Հայաստանը պե՞տք է դուրս գա ՀԱՊԿ-ից, թե՞ ոչ։ Որովհետև հիմա այս օրերին հենց այդ հարցն է շատ ակտիվորեն քննարկվում։Խարազյան․ - Հայաստանը պետք է իր համար հստակ պատկերացնի, Հայաստանի ղեկավարությունը պետք է հստակ հասկանա, թե ինչպիսին է ցանկանում տեսնել Հայատանի ապագան։ Եթե այդ ապագան խարսխված է Հայաստանի անկախության, ինքնիշխանության, տարածքային ամբողջականության և տարածաշրջանում Հայաստանի համարժեք դերի ու ազդեցության մեջ, ապա ՀԱՊԿ-ում Հայաստանի անդամակցությունն այս հարցերին պատասխաններ չի տալիս և առավել փակում է այն ճանապարհները, որոնցով Հայաստանը պետք է հետամուտ լինի այդ խնդիրներում անհրաժեշտ լուծումներին։ՀԱՊԿ-ը Հայաստանին թույլ չի տալիս զարգացնել բազմակողմանի անհրաժեշտ խորքով ռազմատեխնիկական հարաբերություններ այն երկրների հետ, որոնցից մենք կարող ենք ստանալ արդիական տեխնոլոգիա, գիտելիք, զենք և զենքի օգտագործման համար անհրաժեշտ կառավարման ու շտաբային համագործակցության ու պլանավորման գիտելիքներ։ Այդ կարողությունները գալիս են Արևմուտքից։ՀԱՊԿ-ում Հայաստանի անդամակցությունը խոչընդոտ է Արևմուտքի հետ Հայաստանի նորմալ ռազմատեխնիկական համագործակցության համար։ Մյուս կողմից, ՀԱՊԿ-ը չի լուծում և չի լուծել Հայաստանի առջև կանգնած երկու հիմնական խնդիրները՝ թույլ չտալ Թուրքիային ռազմական ներկայություն, կամ ռազմական ուժ պրոեկտավորել Հարավային Կովկասում, հատկապես Հայաստանի ու Հայաստանի համար կենսական նշանակություն ունեցող տարածքներում, մյուս կողմից, զսպել Ադրբեջանի ախորժակը և թույլ չտալ Լեռնային Ղարաբաղի՝ Արցախի նկատմամբ Ադրբեջանի կողմից սպառնալիքի նման դսևորումներ։Երկու առումով էլ ՀԱՊԿ-ն իր ֆունկցիան չի կատարել։ ՀԱՊԿ-ն այսօր չի կատարում այն ֆունկցիան, որ Հայաստանը կարծել է, որ պետք է կատարի, երբ որ անդամակցել է դրան, երբ Հայաստանի սահմաններն ու ինքնիշխան տարածքն են ենթարկվել Ադրբեջանի կողմից ոտնձգության, մյուս կողմից պետք է ասեմ, որ ՀԱԿՊ-ից մեր սպասելիքները, հայկական հանրության առումով, կարծեք չափազանցված են և շատ սխեմատիկացված։ ՀԱՊԿ-ը չէ խնդիրը, այստեղ հայ-ռուսական հարաբերություններն են, ՀԱՊԿ-ից դուրս գալն ընդհանրապես դեռևս իրավականորեն չի նշանակում, որ Հայաստանը պետք է խզի Ռուսաստանի հետ իր ռազմական հարաբերությունները, եթե այդպիսիք կան և եթե այդպիսիք իրականում որևէ օգուտ են տալիս Հայաստանին։ՀԱՊԿ-ը հավաքական համակարգ է որտեղ Ռուսաստանից բացի այլ երկրներ կան, որոնց հետ Հայաստանը գրեթե ընդհանուր որևէ բան չունի։Խարազյանի հետ հարցազրույցն ամբողջությամբ կարող եք դիտել ստորև․  "
Քաղաքականություն,"Չնայած գրեթե բոլոր մարզերում մեկ շաբաթից ՏԻՄ ընտրություններ են, որևէ համայնքում ակտիվ քարոզարշավ չի անցկացվում"," Հայաստանի գրեթե բոլոր մարզերում, այդ թվում՝ վերջին սահմանային բախումների թիրախում հայտնված Սյունիքում, Վայոց ձորում և Գեղարքունիքում մեկ շաբաթից ընտրություններ են նախատեսված։Ինչպես նախկինում խոշորացած, այնպես էլ նոր միավորվող 17 համայնքներում ավագանի կձևավորվի, որն էլ համայնքի ղեկավար կընտրի։ Բայց սեպտեմբեր 13-ից Ադրբեջանի սկսած հարձակման հետևանքով որևէ համայնքում ակտիվ քարոզարշավ չի իրականացվում։Լոռու մարզի Գյուլագարակ համայնքում երկու քաղաքական ուժ է մասնակցում ընտրություններին՝ իշխող «Քաղաքացիական պայմանագիրն» ու «Ապրելու երկիր» կուսակցությունը։ Երկուսից էլ ասացին, որ դադարեցրել են իրենց նախընտրական հանդիպումները։ Համայնքի ժամանակավոր պաշտոնակատար Խաչիկ Վարդանյանը, որ գլխավորում է «Քաղաքացիական պայմանագրի» ընտրական ցուցակը, հրաժարվեց հարցազրույցից։ «Ապրելու երկրի» ցուցակի առաջին համարը՝ Վրույր Այվազյանն ասաց՝ սահմանային միջադեպերից հետո փոխվել են իրենց առաջնահերթությունները։«Ինչպես որ եղավ անցած անգամ, մենք մի առավոտ արթնացանք ու իմացանք, որ պատերազմ է, և էլ միտքդ քարոզարշավ չի գալիս ու չի գալիս էն ամեն ինչը, ինչ երեկ էր տեղի ունենում, ամբողջ մտահորիզոնը սևեռվում ա այլ ուղղությամբ», - նշեց Այվազյանը:Մեկ տարի առաջ Գյուլագարակ համայնքի ղեկավարի պաշտոնից հրաժարվել էր հանրապետական Մհեր Գևորգյանը։ 23 տարվա պաշտոնավարումից հետո հրաժարականն առողջական խնդիրների հետ էր կապել, թեև ավելի վաղ հայտարարել էր, թե մարզային իշխանություններն իրեն պարտադրում են հրաժարական տալ։ Չէր տվել ու հայտարարել, թե չի էլ տալու։ Անգամ մտադիր էր այս տարվա ընտրություններին առաջադրվել որպես թեկնածու։ Մինչդեռ այդ հայտարարություններից օրեր անց, անսպասելի հրաժարականի դիմում էր գրել՝ ասելով, թե 23 տարի անց գնում է հանգստանալու։«Առողջությունս լավ չէր, մի քիչ ուզում եմ հանգստանամ, 23 տարի անընդմեջ աշխատել եմ, ուզում եմ հանգստանամ», - ասել է Գևորգյանը:Համայնքի ղեկավարի հրաժարականից հետո արդեն մեկ տարի ժամանակավոր պաշտոնավարում է «Քաղաքացիական պայմանագրի» անդամ և համայնքապետի իշխանական թեկնածու Խաչիկ Վարդանյանը։ Նրա մրցակից «Ապրելու երկրում» տեղի իշխանություններին մեղադրում են վարչական ռեսուրսները չարաշահելու մեջ: Օրեր առաջ Գյուլագարակի բնակավայրերից մեկի՝ Վարդաբլուրի մանկապարտեզն իր պաշտոնական էջում ծնողական ժողովի մասին էր պատմել, թե տնօրեն Մարինե Գրիգորյանը ծնողներին ներկայացել է որպես «Քաղաքացիական պայմանագիր» կուսակցության թեկնածու, ներկայացրել իրենց համայնքապետի ղեկավարի թեկնածուի կատարած աշխատանքը մանկապարտեզի ու համայնքի համար։ Վերջում էլ համայնքապատկան մանկապարտեզը կոչ էր արել ընտրել ՔՊ-ին։ Կառույցի պաշտոնական էջում արված գրառումը ջնջվել էր «Ապրելու երկրի» բարձրացրած աղմուկից հետո միայն։«Ես ամենևին դեմ չեմ, որ մանկապարտեզի տնօրենը ներգրավված լինի, ամենևին դեմ չեմ, որ քաղաքական գործունեություն ծավալի, իմ սուբյեկտիվ կարծիքով խնդիր չեմ տեսնում այս մասով, բայց խնդիր տեսնում եմ, երբ այդ ամեն ինչը գնում է աշխատանքային ժամ և աշխատանքային խոհանոցից ներս», - ընդգծեց Վրույր Այվազյանը:Մանկապարտեզի 25 տարվա տնօրեն Մարինե Գրիգորյանն «Ազատության» հետ զրույցում չհերքեց՝ արել է նման հրապարակում, բայց ոչ թե օրենքից էր անտեղյակ, այլ Ֆեյսբուքից՝ մատը կպել, արգելված հրապարակում է արել։ «Ապրելու երկրի» քննադատությունից անմիջապես հետո ֆեյսբուքյան գրառումը ջնջել են։«Ես ուղղակի հանդիպել եմ ծնողների հետ, ինձ ներկայացրել որպես ավագանու թեկնածու, իմ կենսագրությունն եմ ներկայացրել, ուղղակի ուզեցել եմ իմ էջում տեղադրել, շփոթմունք ա եղել, ձեռքս կպել ա, ընկել մանկապարտեզի սայթ», - նշեց Գրիգորյանը:Մանկապարտեզի համար անհարմար երկու սենյականոց այս տունը «Քաղաքացիական պայմանագրի» ընտրական ցուցակի երկրորդ համարը զբաղեցնող Ռուսլան Օհանյանի սեփականությունն է։ Ամիսներ առաջ են այստեղ տեղավորվել։ Ավագանին որոշել է մանկապարտեզ դարձած այս տան վարձակալության դիմաց ամսական 90 հազար դրամ փոխանցել ՔՊ կուսակցության անդամին։Ռուսլան Օհանյանը հաստատեց, որ իր տունն է դարձել մանկապարտեզ՝ հերքելով դիտարկումը, թե բավականին թանկ գին է վճարում համայնքը։ Պնդեց, թե այն նախկինում օգտագործել է որպես հյուրատուն ու ավելի շատ եկամուտ ստացել։ No media source currently available   "
Քաղաքականություն,"Հայաստանը պետք է ընտրի իր առաջնահերթությունները, հակառակ պարագայում իր փոխարեն կընտրեն․ Քոչինյան"," Եթե բանը հասնի նրան, որ Հայաստանը պետք է ընտրի իր առաջնահերթությունների մեջ, պետք է ի վիճակի լինի անելու դա, հակառակ պարագայում իր փոխարեն կընտրեն՝ առաջնորդվելով ոչ թե Հայաստանի, այլ իրենց սեփական շահերով, վստահ է Անվտանգային քաղաքականության հետազոտական կենտրոնի նախագահ, քաղաքագետ Արեգ Քոչինյանը։Ամենավտանգավորն, ըստ քաղաքագետի, որևէ տարբերակ չընտրել է՝ շեշտելով՝ դա, վստահաբար, ամենամեծ կորստին է տանելու։Ընդգծելով, որ ժամանակն աշխատում է ի վնաս Հայաստանի՝ Քոչինյանը նկատեց՝ ցանկացած զիջում, որ հնարավոր էր երեկ, հնարավոր չէ այլևս այսօր, այդ զիջման գինը մեծանում է և ավելի է մեծանալու վաղը։ Քաղաքագետը նաև ընդգծեց՝ խաղաղությունը հնարավոր կապել ռուսական ծրագրի հետ, ինքնախաբեություն է։Քոչինյանի հետ հարցազրույցից մի հատված ներկայացնում ենք ստորև․Քոչինյան․ - Ինձ համար թիվ մեկ առաջնահերթությունը Հայաստանի Հանրապետության ինքնիշխանությունն է և տարածքային ամբողջականությունը։ Եթե բանը հասնի նրան, որ մենք պետք է ընտրենք մեր առաջնահերթությունների մեջ, մենք պետք է ի վիճակի լինենք անելու այդ ընտրությունը, որովհետև, եթե մենք չանենք այդ ընտրությունը, այդ ընտրությունը կանեն մեր փոխարեն ու բնավ հայտնի չի, թե ինչը կդնեն առաջինը, ինչը վերջինը։«Ազատություն»․ - Պարզապես դրա գինը կարող է Արցախը լինել։Քոչինյան․ - Այո՛, կարող է, բայց քաղաքական տհասություն ցուցաբերելու և չընտրելու դեպքում, մեր փոխարեն ընտրող լինելու է, ու նորից արդեն ոչ ելնելով մեր արժեքային համակարգից կամ մեր առաջնահերթություններից, այլ ելնելով իրենց արժեքային համակարգից ու իրենց առաջնահերթությունից, ու չի բացառվում որ ոչ մի բան էլ չընտրեն, մենք միաժամանակ կորցնենք ամեն ինչը՝ պետականությունը կորցնենք՝ մտնելով Միութենական պետություն, տարածքային ամբողջականությունը կորցնենք՝ միջացքը տալով։Ամենավտանգավոր բանը, որ մենք, որպես քաղաքական հանրույթ և մեր քաղաքական էլիտան կարող են անել, դա որևէ տարբերակ չընտրել է, որևէ բան չընտրելն է, որովհետև դա, վստահաբար, մեզ ամենամեծ կորուստներին է տանելու։ Միևնույն ժամանակ լավ տարբերակ չկա, մենք, ըստ էության, շախմատային տերմինաբանությամբ ասած, ցուգցվանգի մեջ ենք, երբ որ մեր ամեն գործողություն ավելի վատացնելու է մեր իրավիճակը, բայց մենք հիմա պետք է ընտրենք, թե այդ գործողություններից որն է, որ նվազագույնն է վատացնում մեր իրավիճակը։«Ազատություն»․ - Պարոն Քոչինյան, 30 տարի ճիշտ չեն ասե՞լ, որ առանց Արցախի չկա նաև Հայաստան։Քոչինյան․- Ես կարծում եմ, որ Հայաստան կա բոլոր պարագաներում, քանի դեռ կան մարդիկ, ովեր պատրաստ են պայքարել Հայաստանի համար, և քանի դեռ Հայաստանն ինքը չի համաձայնվել չլինելու, իսկ այդ համաձայնությունը չլինելու, ոչինչ չընտրելն է։ Գիտեք, տպավորություն չստեղծվի, թե ես «տանք պրծնենքական» քաղաքական հոսանքի ներկայացուցիչ եմ, բնավ, բայց ես, այն ինչ ասացի, ուժի մեջ է, սրան գումարում եմ նաև մեկ մեծություն՝ ժամանակի մեծությունը։ Ի տարբերություն շատերի, ես գտնում եմ, ու 100 տոկոսով եմ սրանում վստահ, որ ժամանակն աշխատում է ի վնաս մեզ, և ցանկացած զիջում, որը հնարավոր էր երեկ, հնարավոր չէ այլևս այսօր, այդ զիջման գինը մեծանում է, և ավելի է մեծանալու վաղը։«Ազատություն»․ - Ուղղակի երեկ վարչապետն էլ այս մասին ասաց, որ երաշխիք չկա, որ էդ խաղաղության պայմանագիրը թղթի վրա չի մնա, այլ խոսքով՝ տուլուց հետո էլ կարող է ախորժակը չզսպվել։Քոչինյան․ - Իսկ ունե՞նք երաշխիքներ, որ ոչինչ չանելու պարագայում էլ ավելի վատ չի լինելու, ինձ թվում է՝ չունենք։«Ազատություն»․ - Երաշխավոր ո՞վ կարող է լինել։Քոչինյան․ - Ես կարող եմ ասել, թե ով չի կարող լինել, չի կարող լինել Ռուսաստանը։ Ուկրաինական կոնֆլիկտն առնվազն ցույց է տալիս, որ չունի նման ռեսուրսներ, որովհետև մենք տեսնում ենք, թե ինչ է կատարվում Ռուսաստանի հետ Ուկրաինայում, և ես, օրինակ, վստահ չեմ, որ Ռուսաստանն ուժային լուծման այս պահին պատրաստ է գնալու՝ զուտ ֆիզիկապես, և երկրորդը, որը շատ ավելի կարևոր է իրականում, Ռուսաստանին ձեռք չի տալիս խաղաղության մեծ պայմանագիրն ու կոնֆլիկտի հանգուցալուծումը։ Ռուսաստանին պետք է ստատուս քվո, Ռուսաստանին պետք է Հայաստանի և Ադրբեջանի մեջ անվերջ պատերազմ և գործընթաց՝ խաղաղության հանուն գործընթացի, ոչ թե հանուն վերջնակետի։ Ռուսաստանի ծրագրանպատակային դաշտի մեջ չի մտնում խաղաղության պայամանգիրը, այդ իսկ պատճառով խաղաղությունը հնարավոր կապել ռուսական ծրագրի հետ, ինքնախաբեություն է։Հարցազրույցն ամբողջությամբ կարող եք դիտել ստորև․  "
Քաղաքականություն,"Հայաստան խաղաղապահ առաքելություն, զորք ուղարկելու պլաններ ՀԱՊԿ-ը չունի․ Անատոլի Սիդորով"," Ռազմական դաշինքը, որին անդամակցում է Հայաստանը, վերստին պնդում է՝ Երևանի և Բաքվի միջև առկա խնդիրը պետք է քաղաքական-դիվանագիտական մեթոդներով լուծվի։Մոսկվայի գլխավորած ռազմական կառույցը Հայաստան խաղաղապահ առաքելություն, զորք ուղարկելու պլաններ չուներ՝ ոչ երեկ, ոչ այսօր, ՀԱՊԿ Միացյալ շտաբի պետ, գեներալ-գնդապետ Անատոլի Սիդորովի կարծիքով, ոչ էլ ապագայում։«Ռազմական ուժի կիրառման մասին, այն էլ ՀԱՊԿ-ի ներգրավմամբ, ոչ սեպտեմբերի 13-ին, ոչ երեկ, ոչ այսօր և, ես կարծում եմ, ոչ էլ մոտ ապագայում՝ խոսք չկա», - ասել է Սիդորովը։Պաշտոնական Երևանը հերթական անգամ Մոսկվայի գլխավորած ռազմական դաշինքին է դիմել Ադրբեջանի զինված ուժերի կողմից Հայաստանի դեմ հարձակողական գործողությունների ֆոնին։Ինչպես երեկ պարզաբանել է վարչապետ Նիկոլ Փաշինյանը, Հայաստանը իր տարածքային ամբողջականությունը վերականգնելու համար է դիմել է ՀԱՊԿ-ին, այդ թվում՝ ռազմական օգնության խնդրանքով։Սեպտեմբերի 13-ին Հավաքական անվտանգության խորհրդի հեռավար գագաթնաժողովի ընթացքում պայմանավորվածություն է ձեռք բերվել, ստեղծված իրավիճակը գնահատելու համար, Հայաստանի Հանրապետություն ուղարկել ՀԱՊԿ առաքելությունը, որը պետք է տարածաշրջանում տիրող իրավիճակի և առաջացած լարվածության թուլացման առաջարկների մշակման վերաբերյալ զեկույց պատրաստի՝ աշնանը Երևանում նախատեսվող Հավաքական անվտանգության խորհրդի հաջորդ գագաթնաժողովին ներկայացնելու համար։Այսօր ճեպազրույցի ընթացքում լրագրողներից մեկն այդ առաքելությունը գլխավորող Սիդորովին հիշեցրել է, որ պաշտոնական Երևանը ՀԱՊԿ-ից ավելին է պահանջում, քան հայտնի արձագանքները, այսինքն՝ ռազմական օգնություն ադրբեջանական զորքին Հայաստանի տարածքից վտարելու համար։Պատրա՞ստ է արդյոք ՀԱՊԿ-ը Երևանին ռազմական օգնություն տրամադրել հետագա լարվածության դեպքում։ Այս հարցին ռազմական դաշինքի բարձրաստիճան պաշտոնյան դրական պատասխան չի տվել, փոխարենը երրորդ անգամ կրկնել է՝ ՀԱՊԿ-ի թիմը մեկնում է Երևան՝ տեղում պարզելու իրավիճակը, որի արդյունքներով էլ կպատրաստի զեկույց։«Որպեսզի պետությունների ղեկավարները կայացնեն որոշում, կլսեն առաքելության աշխատանքի արդյունքները։ Եթե կասեն՝ «այո, եկեք (դե, չեմ ուզում հիմա գուշակություններ անել) խաղաղապահներով, կամ սննդամթերքով օգնենք․․․», իսկ գուցե կասեն՝ «կեցցեն, Հայաստանի Հանրապետությունում ինքնուրույն են լուծել իրենց առջև դրված խնդիրը, և ամեն ինչ կարգավորվել է», - ասել է գեներալ-գնդապետը։Անատոլի Սիդորովը մինչև Երևան մեկնելը, տեղում իրավիճակին ծանոթանալն ու եզրահանգումներ անելն, արդեն գիտի՝ որն է հայ-ադրբեջանական լարվածության պատճառը։ Ասում է անընդհատ նույն հարցն է ծագում, որը պահանջում է լուծում․ - «Հայաստանի Հանրապետության և Ադրբեջանի Հանրապետության միջև սահմանների սահմանագծման հարցն է։ Առաջին հիմնական հարցը, որին ուշադրություն են դարձնում բոլորը»։Պաշտոնական Երևանի ռազմական աջակցության խնդրանքին ի պատասխան ՀԱՊԿ-ի կողմից տեսչական առաքելություն Հայաստան ուղարկելը, Մոսկվայի գնահատմամբ, կազմակերպության հնարավորությունների նշանակալի ներգրավվածություն է։«Այդ կառույցի ղեկավարության ուղևորությունը տարածաշրջան, կազմակերպության հնարավորությունների էական ներգրավվածություն է»,- այսօր հայտարարել է Ռուսաստանի արտգործնախարարության պաշտոնական ներկայացուցիչ Մարիա Զախարովան։  "
Քաղաքականություն,"Վեճ, վիրավորանքներ, ընդդիմություն-իշխանություն փոխադարձ մեղադրանքներ՝ ԱԺ-ում
"," Ազգային ժողովի ընդդիմադիր խմբակցությունները ստորագրություններ են հավաքում՝ վարչապետին անվստահություն հայտնելու գործընթաց սկսելու համար։ Խաղաղություն ապահովող փաստաթուղթ ստորագրելու պատրաստակամության մասին Նիկոլ Փաշինյանի երեկվա ելույթից, դրան հաջորդած բողոքի ակցիայից հետո իրավիճակը խորհրդարանում այսօր լարված էր՝ վեճ, վիրավորանքներ, ընդդիմություն-իշխանություն փոխադարձ մեղադրանքներ։ ՔՊ-ական Վահագն Ալեքսանյանը դահլիճում նաև հայհոյում էր։Ընդդիմադիրները պնդում էին՝ մարդիկ երեկոյան ինքնաբուխ են հավաքվել ԱԺ շենքի մոտ, իշխող «Քաղաքացիական պայմանագիրը»՝ որ հավաքն ուղղորդված էր դրսից սնվող կենտրոններից։Ընդդիմադիր «Հայաստան» խմբակցության պատգամավոր Գեղամ Մանուկյանի ելույթի ժամանակ իշխանականները պարբերաբար տեղից միջամտում էին, լռողներից որոշներն էլ՝ քմծիծաղով արձագանքում։Մանուկյանը ընդդիմադիրներից միակն էր, որ առավոտյան մտավ նիստերի դահլիճ ելույթի համար։ Ասաց՝ փոխանցում է երեկ ԱԺ-ի մոտ հավաքված տասնյակ հազարավոր մարդկանց պահանջը՝ «Նիկոլին փրկելու ժամանակը չէ, հայրենիքը փրկելու ժամանակն է»։ Իշխանականները վրդովվեցին, մասնավորապես, Մանուկյանի խոսքում հնչող «դավաճան» արտահայտությունից։«Վիճակն օրհասական է, վերջապես հասկացեք, որ այս վիճակի լուծումը մեկն է՝ նոր իշխանություն, նոր կառավարություն, նոր վարչապետ, որն այս վիճակից կարող է դուրս բերել։ Երեկ ամբիոնից Նիկոլ Փաշինյանի կողմից հնչել է մի արտահայտություն, որ ինչ-որ թուղթ եթե ստորագրի, մարդիկ կարող են քննադատել և ասել դավաճան։ Լսեք, լսեք, մի պահ անդրադարձեք, որ այդ պիտակը հետո ամեն մեկիդ կպնելու է», - ասաց Մանուկյանը։ԱԺ փոխնախագահ Հակոբ Արշակյանը հանդարտության կոչ արեց մյուս պատգամավորներին, իսկ Մանուկյանին խնդրեց «այնպես չանել, որ դահլիճում ավելի լարվի խոսակցությունը»։Բանավեճը շարունակվեց նաև ելույթից հետո, Գեղամ Մանուկյանին դահլիճում միացած Ագնեսա Խամոյանը հայտարարեց՝ «աննուղղելի եք», ՔՊ-ից հակադարձեցին, թե «անուղեղը նա է», կրքերը նորովի բորբոքվեցին, բայց իշխանականները գործընկերների մոտ ագրեսիա չտեսան. «Ոչ մեկն ագրեսիվ չէր, ուղղակի մարդիկ լարված են, ինչը շատ բնական է այն ամեն ինչից հետո, ինչը երեկ հնչում էր Ազգային ժողովի դիմաց՝ Բաղրամյան փողոցի վրա», -ասաց Բաբկեն Թունյանը։«Միջամտել է, լավ է արել», - լրագրողների հետ զրույցում հայտարարեց Գեղամ Մանուկյանի ելույթին ակտիվորեն միջամտող ՔՊ-ական Քրիստինե Պողոսյանը. «Ճիշտ եմ արել, լավ եմ արել, հեռու գնացեք, իմ երկրում ինձ ոչ մեկը չի կարա դավաճան ասի»։Հետո իշխանության ու ընդդիմության վեճը նաև միջանցք տեղափոխվեց, մի պահ նույնիսկ անվտանգության աշխատակիցների միջամտության կարիք եղավ։«Հայաստանն» ու «Պատիվ ունեմը» հայտարարում են, որ այս պահին ունեն երկու խմբակցությունների բոլոր՝ 35 պատգամավորների ստորագրությունները, ինչը բավարար չէ իմփիչմենթի նախագիծ ներկայացնելու համար. առնվազն 36-ն է պետք։ Վարչապետին պաշտոնանկ անելու համար էլ ավելի շատ՝ առնվազն 54 ձայն։Արդյո՞ք բանակցում են իշխանականների հետ, հարցին բազմանշանակ են պատասխանում՝ չհերքելով։ Կոնկրետ անուններ չեն տալիս, բայց չեն բացառում, որ իշխանությունից կլինեն վարչապետի իմփիչմենթին միացողներ։ Չեն հրապարակում նաև վարչապետի իրենց թեկնածուի անունը, որը ներկայացնելու դեպքում նախագծում պարտադիր պետք է նշեն։«Հիմա աշխատանքներ են տարվում, հիմա ակնկալում ենք 18 պատգամավորի ևս միանալ, որը նաև, բնականաբար, քաղաքական համաձայնություններ կարող են լինել», - ասում է Գեղամ Մանուկյանը։Հարցին՝ իշխանությունից կա՞ն մարդիկ, որ պատրաստ են միանալ, ասաց՝ չի բացառում։Իշխանականները պնդում են, թե վարչապետի իմփիչմենթի գործընթացին միացողը չեն։Ալեն Սիմոնյան. «Քաղաքացիական պայմանագրի» վարչությունը 10 հոգով չի կարող որոշել, թե ով է ՀՀ վարչապետը լինելու, որովհետև Հայաստանի Հանրապետության քաղաքացիները ընտրել են Նիկոլ Փաշինյանին՝ որպես ՀՀ վարչապետ։ Մնացած բոլորը պետք է մերվեն ու հանգիստ նստեն տեղները։«Ազատություն». Բայց դրանից հետո տարբեր իրավիճակներ են եղել, վերջինը սահմաններին այս լարումը, հարյուրից ավելի զոհ կա, ձեր ընդդիմախոսներն էլ հենց դա են մատնանշում, որ Փաշինյանը չի կարողանում կառավարել։Ալեն Սիմոնյան. Նույնիսկ «խաղաղության» տարիների ընթացքում մենք ունեցել ենք հարյուրավոր զոհեր սահմանին, մի փոքրիկ խմբակ, որի երեկվա ներկայացուցիչները իրենց լկտի պահվածքով փորձում էին նորից պաշտոնակռիվ հեծնել այն լուրերի հիման վրա, որոնք սին ձևով տարածվեցին, չի կարող ՀՀ-ում իշխանություն ձևավորել, Հայաստանի Հանրապետությունում իշխանություն ձևավորող կա մի սուբյեկտ, դա ՀՀ ժողովուրդն է։ԱԺ նախագահ Ալեն Սիմոնյանը նաև հավաստիացրեց՝ Նիկոլ Փաշինյանի հրաժարականի հարց չեն քննարկել, չեն քննարկում։   "
Քաղաքականություն,"Ցուցարարները պահանջեցին իշխանության հեռացումը, վարչապետը վստահեցրեց՝ «որևէ թղթի մասին խոսակցություն չկա»"," Վարչապետ Նիկոլ Փաշինյանի՝ ծանր որոշումներ կայացնելու պատրաստակամության մասին երեկ խորհրդարանում արված հայտարարությունից հետո բազմաթիվ քաղաքացիներ ուշ երեկոյան հավաքվել էին Ազգային ժողովի շենքի դիմաց: Բաղրամյան պողոտան փակ էր:Ցուցարարներն ասում էին՝ ինքնաբուխ հավաք է: Խորհրդարանի շենքի դարպասների դիմաց բարձրախոսներ տեղադրվեցին: Այնտեղից պարբերաբար ելույթներ էին ունենում տարբեր հանրային գործիչներ: Ընդդիմադիր մի շարք պատգամավորներ նույնպես այստեղ էին:Ցուցարարներն իշխանությունների հեռացումն էին պահանջում:Ազգային ժողովի ընդդիմադիր «Հայաստան» և «Պատիվ ունեմ» խմբակցություններից հավաքվածները պահանջեցին վարչապետ Նիկոլ Փաշինյանին անվստահություն հայտնելու գործընթաց սկսել:Ընդդիմադիրները հայտարարեցին՝ վարչապետին պաշտոնանկ անելու համար միայն իրենց ունեցած մանդատները բավարար չեն, ձայներ են պետք նաև իշխող խմբակցությունից. - «Երկու ընդդիմադիր խմբակցություններ՝ 35 պատգամավորներ, պատրաստ ենք ստորագրել պաշտոնանկության տակ, սկսել գործընթաց: Էս էներգիան, էս ամեն ինչը որ կա, գործընթացը հաջողության հասնելու համար պետք է ուղղորդել դեպի «քաղաքացիական պայմանագրի» պատգամավորներ, ստիպել, պարտադրել, ստանալ ևս 18 հոգու ստորագրություն, որպեսզի հասնենք պաշտոնանկության գործընթացին»:Այս բողոքի ակցիան սկսվեց վարչապետի՝ երեկ ավելի վաղ արված հայտարարություններից հետո: Փաշինյանն Ազգային ժողովի ամբիոնից ասել էր. - «Ես իմ վրա վերցրել եմ պատասխանատվություն՝ գնալ ծանր որոշումների՝ հանուն խաղաղության, բայց ծանր որոշում չի նշանակում Հայաստանի պետական շահերին հակասող որոշումներ: Մենք ուզում ենք ստորագրել մի թուղթ, որի արդյունքում մեզ լիքը մարդ կքննադատի, կհայհոյի, դավաճան կասի, նույնիսկ կարող է ժողովուրդը որոշի մեզ իշխանությունից հեռացնել, էլի շնորհակալ կլինենք, եթե դրա արդյունքում Հայաստանի Հանրապետությունը 29,800 կմ քառակուսի տարածքով ստանա տևական խաղաղություն և անվտանգություն»:Ցույցի մեկնարկից հետո վարչապետն իր ֆեյսբուքյան էջում գրեց՝ որևէ փաստաթուղթ չի ստորագրվել և չի պատրաստվում ստորագրման, ստեղծված աղմուկը որակելով «տեղեկատվական դիվերսիա՝ ուղղորդված արտաքին ոչ-բարեկամական ուժերի կողմից, երկրի դիմադրողականությունը կոտրելու համար»:Քիչ անց էլ Նիկոլ Փաշինյանը ֆեյսբուքյան ուղիղ եթերով դիմեց քաղաքացիներին. - «Որևէ թղթի մասին խոսակցություն չկա, և սա արվում է հատուկ, որպեսզի սահմանին կանգնած մեր զինվորի դիմադրությունը թուլացնեն»:Փաշինյանը վստահեցրեց՝ իշխանությունները երբեք չեն ստորագրի փաստաթուղթ, որը կասկածի տակ կդնի Հայաստանի տարածքային ամբողջականությունը: «Մեզ ասում են՝ միջանցք, մենք ասել ենք, ժողովուրդ ջան, ասել ենք, որ մենք Հայաստանի տարածքով միջանցք որևէ մեկին չենք պատրաստվում տալ, չե'նք տալու, ոչ թե չենք պատրաստվում տալ, այլ չե'նք տալու: Մենք էդպիսի թուղթ չենք ստորագրի, երբե՛ք, որ Հայաստանի Հանրապետության տարածքային ամբողջականությունը որևէ ձևով կդնի կասկածի տակ: Բացառվում է նման բան», - հայտարարեց վարչապետը:Ավելի ուշ հաղորդագրություն տարածեց Ազգային անվտանգության ծառայությունը՝ հորդորելով տուրք չտալ մանիպուլյատիվ հայտարարություններին: "
Քաղաքականություն,"Քաղաքացիները բողոքի ակցիա են անում ԱԺ-ի մոտ, իշխանությունը հերքում է, թե պատրաստվում է փաստաթուղթ ստորագրել (լրացված)"," Վարչապետ Նիկոլ Փաշինյանի այսօր խորհրդարանում արած հայտարարություններից հետո քաղաքացիները հավաքվել են Ազգային ժողովի մոտ: Այժմ նրանք փակել են Բաղրամյան պողոտան և բողոքի ակցիա են անում:Կան նաև ընդդիմադիր ուժերի ներկայացուցիչներ:Բաղրամյան պողոտա ոստիկանական ուժեր են բերվում:Ելույթ ունեցող քաղաքացիներից մեկն առաջարկեց, որ հանրային ընկալում ունեցող գործիչները հավաքվեն Գիտությունների ակադեմիայի մոտ՝ քննարկելու հետագա քայլերը:Կեսգիշերից քիչ առաջ ելույթ ունեցավ զոհված զինծառայողի մայր Կարին Տոնոյանը, ասաց՝ ընդդիմադիր խմբակցություններից պահանջում են վարչապետին անվստահություն հայտնել։ Ապա խոսեց ԱԺ ընդդիմադիր «Հայաստան» խմբակցությունից Գեղամ Նազարյանը, ով ասաց՝ քիչ անց հայտարարություն կլինի, թե երբ ինչ է պետք անել, ու հորդորեց սադրանքների չտրվելԽորհրդարանում Նիկոլ Փաշինյանը հայտարարել էր. «Ես իմ վրա վերցրել եմ պատասխանատվություն՝ գնալ ծանր որոշումների՝ հանուն խաղաղության, բայց ծանր որոշում չի նշանակում Հայաստանի պետական շահերին հակասող որոշումներ: Մենք ուզում ենք ստորագրել մի թուղթ, որի արդյունքում մեզ լիքը մարդ կքննադատի, կհայհոյի, դավաճան կասի, նույնիսկ կարող է ժողովուրդը որոշի մեզ իշխանությունից հեռացնել, էլի շնորհակալ կլինենք, եթե դրա արդյունքում ՀՀ-ն 29,800 կմ քառակուսի տարածքով ստանա տևական խաղաղություն և անվտանգություն»:Իշխող «Քաղաքացիական պայմանագրից» հերքել են, թե փաստաթուղթ կա, որը պատրաստվում է ստորագրվել: Ավելի ուշ էլ Փաշինյանն իր ֆեյսբուքյան գրառմամբ, ապա՝ ուղիղ եթերում, պնդեց, թե նման բան չկա. «Որևէ փաստաթուղթ չի ստորագրվել և չի պատրաստվում ստորագրման: Սա տեղեկատվական դիվերսիա է՝ ուղղորդված արտաքին ոչ բարեկամական ուժերի կողմից՝ երկրի դիմադրողականությունը կոտրելու համար»:Ազգային ժողովի նախագահ Ալեն Սիմոնյանն էլ, իր հերթին, ուղիղ եթերում հայտարարեց. «Վարչապետի ելույթն այն բանի մասին էր, որ ոչ մեկը ոչ մի բան չի տալիս։ 29,8 հազարը Հայաստանի ամբողջ տարածքն է։ Որևիցե մեկը որևիցե բան տալու մասին ելույթ չի ունեցել։ Ոչ Արցախի մասին է խոսքը գնացել, ոչ էլ Հայաստանի Հանրապետության մասին։ ՀՀ տարածքը մեր համար կարմիր գիծ է, մենք այդ տարածքի համար պետք է պայքարենք, մենք միջանցքի մասին խոսակցությանը չենք մասնակցում, չկա տենց հասկացողություն՝ միջանցք»:Միջանցքի մասին 2020-ի նոյեմբերի 9-ի եռակողմ հայտարարությունում գրված է, բայց դա Լաչինի միջանցքն է, այլ միջանցք չկա, ընդգծեց ԱԺ խոսնակը:«Որևիցե փաստաթուղթ չկա, շատ կուզենք` մի փաստաթուղթ լինի, որով մենք, այո, ամրապնդելու ենք ՀՀ 29, 8-ի անվտանգությունը, խաղաղությունը», - նշեց նա:Ուշ երեկոյան էլ հաղորդագրություն տարածեց Ազգային անվտանգության ծառայությունը՝ շեշտելով, որ Փաշինյանի խոսքը «տարբեր լրատվամիջոցների կողմից ձևախեղվել և նենգափոխվել է»։«ՀՀ ազգաբնակչությանը կոչ ենք անում տուրք չտալ մանիպուլատիվ հայտարարություններին, և հիմնավորապես վերահաստատում ենք, որ որևէ փաստաթուղթ չի ստորագրվել և չի նախապատրաստվում ստորագրվել», - ասված է ԱԱԾ հաղորդագրությունում, - «Վարչապետի խոսույթը վերաբերել է բացառապես Հայաստանի Հանրապետության արտաքին անվտանգությունը, ինքնիշխանությունը և կայուն խաղաղությունն ապահովող փաստաթղթի ստորագրման պատրաստակամությանը, որին պետք է ձգտել»:Ավելի վաղ այսօր Ազգային ժողովի մոտ վարչապետի հրաժարականն էին պահանջում 44-օրյա պատերազմի զոհերի հարազատները, որոնց զայրացրել էր Նիկոլ Փաշինյանի երեկվա ելույթը: Նրանք պնդում էին՝ Փաշինյանի վարած քաղաքականության հետևանքով երկիրը կործանվում է։  "
Քաղաքականություն,"Ըստ վարչապետի՝ Հայաստանը զենք գնելու ֆինանսական խնդիրներ չունի, Բադալյանը չափազանցված է համարում Փաշինյանի պնդումը"," Ո՞ր երկրներն են խնդիրներ ստեղծում Հայաստանի համար զենքի ձեռք բերման գործընթացում․ երեկ Ազգային ժողովում վարչապետ Նիկոլ Փաշինյանն այդպես էլ ուղիղ չխոսեց այս մասին։Քաղաքական մեկնաբան Հակոբ Բադալյանը ասում է՝ սա նոր խնդիր չէ և խնդրահարույցն այն է, որ այս ընթացքում Հայաստանն այդպես էլ ոչ մի քայլ չկարողացավ ձեռնարկել՝ իրավիճակը փոխելու համար։«44-օրյա պատերազմից հետո հասկանալի պատճառներով դարձյալ մենք մեծ ծավալի զինտեխնիկայի և սպառազինության կորուստ ենք ունեցել, և այս տեսանկյունից պարզ է, որ խնդիրը Հայաստանի համար առավել քան արդիական է։ Այս երեք տասնամյակի ընթացքում Հայաստանն իր ինքնիշխան կարողությունների առումով ոչ թե գնացել է դեպի աճ, դեպի զարգացում, այլ հակառակը՝ բավական մեծացել է Հայաստանի քաղաքական կախվածությունը և այս տեսանկյունից նաև, իհարկե, մենք զգում ենք էդ բարդությունները սպառազինության հարցում, սպառազինության շուրջ բանակցությունների հարցում», - ասաց Բադալյանը։Երեկ խորհրդարանում Փաշինյանին ուղղված իշխանականների 4 հարցերից 2-ը հենց զենքի մատակարարաման խնդրի մասին էր, ինքը՝ Փաշինյանը ևս հաստատեց, որ նման խնդիր կա և դա մի քանի բաղադրիչ ունի։ «Հայաստանի Հանրապետությունը ունի բոլոր ֆինանսական հնարավորությունները՝ ձեռք բերելու իրեն անհրաժեշտ պաշտպանական զենք-զինամթերք», - ասաց Փաշինյանը։Բադալյանը չափազանցված է համարում վարչապետի այն պնդումը, որ Հայաստանը զենք գնելու ֆինանսական խնդիրներ չունի։ «Չնայած Փաշինյանը նշում է, որ ֆինանսական խնդիր Հայաստանը չունի, այդուհանդերձ պետք է խոստովանել, որ սահմանափակ են որոշակի առումով մեր ֆինանսական միջոցերն, օրինակ, Ադրբեջանի համեմատ և շատ հասկանալի պատճառներով, բայց բուն խնդիրներն այստեղ նաև լոգիստիկ են, նաև քաղաքական են, և այստեղ մի քանի հանգամանք կարող ենք նշել», - ասաց քաղաքական մեկնաբանը։Հայաստանին զենքի ամենախոշոր մատակարարը Ռուսաստանն է։ Ըստ քաղաքական մեկնաբանի՝ ՀԱՊԿ անդամ լինելը ևս Հայաստանի համար այլ շուկաներ մտնելու խնդիրներ է ստեղծում։«Անմիջականորեն Հայաստանին չառնչվող քաղաքական խնդիրներ էլ կան, օրինակ՝ ռուս-վրացական հարաբերությունը ևս Հայաստանի համար առաջացնում է բարդություն և լոգիստիկ խնդիրներ», - եզրափակեց Բադալյանը։  "
Քաղաքականություն,«Դիրքային փոփոխություններ կան»․ Գուրգեն Արսենյան," «Դիրքային փոփոխություններ կան, բայց աշխարհագրական կոորդինատների վերաբերյալ որևէ տեղեկատվություն չեմ կարող ներկայացնել», պատասխանելով «Ազատության» հարցին, թե առաջխաղացում ունեցե՞լ է ադրբեջանական կողմը, ասաց իշխող «Քաղաքացիական պայմանագիր» խմբակցության պատգամավոր Գուրգեն Արսենյանը։Պատգամավորն ասաց, որ դիրքերի փոփոխության մասին Ազգային ժողովում քննարում չեն ունեցել՝ պատճառաբանելով՝ այդ քննարկումը զինվորականների մասնագիտական դաշտից է։Արսենյանը շեշտեց՝ իշխանություններն այսօր առաջին հերթին ձգտում են կրակի դադարեցմանը և որպեսզի Հայաստանի և Ադրբեջանի զորամիավորումները վերադառնան զբաղեցրած դիրքեր։Հարցին, թե ռազմական դրություն հայտարարելու անհրաժեշտություն կա՞, արդյո՞ք այդ հարցը քննարկվում է, իշխող խմբակցության պատգամավորը պատասխանեց․ - «Այդ մասով մենք ունեցանք ակնարկ, ոչ թե խորը քննարկում, գտնում ենք, որ ռազմական դրություն հայտարարելու անհրաժեշտություն այս պահին չկա»։Անդրադառնալով միջազգային ատյաններ դիմելու գործընթացին՝ Արսենյանն ասաց, որ հիմա ընթանում է ՀԱՊԿ մշտական խորհրդի նիստը։«Բոլոր մեր այն գործընկերները, ովքեր որ տեղեկացված են իրադարձություններից, ջանքեր են գործադրում իրենց խողովակներով որպեսզի այս իրավիճակը, որը որ կրակային է, վերածվի խոսկցականի, նորից վերադառնա բանակցային փուլի», - ասաց իշխող խմբակցության պատգամավորը։Հայաստանի ռազմական գերատեսչությունը կեգիշերն անց հայտարարեց, որ Ադրբեջանի զինուժը սեպտեմբերի 13-ին՝ ժամը 00:05-ից, Գորիսի, Սոթքի և Ջերմուկի ուղղությամբ հրետանային միջոցներից, խոշոր տրամաչափի հրաձգային զինատեսակներից ինտենսիվ կրակ է բացել հայկական դիրքերի ուղղությամբ։Ադրբեջանի պաշտպանության նախարարությունը, իր հերթին, հայտարարել է «Հայաստանի զինված ուժերի ստորաբաժանումների կողմից հայ-ադրբեջանական պետական սահմանի Դաշքեսանի, Քելբաջարի և Լաչինի ուղղություններով լայնածավալ սադրանքի» մասին։Հայաստանը պաշտոնապես դիմել է Ռուսաստանին, Հավաքական անվտանգության պայմանագրի կազմակերպությանը և ՄԱԿ-ի Անվտանգության խորհրդին: ՀԱՊԿ-ն արդեն հայտարարել է, թե գործարկել է կազմակերպության մեխանիզմները՝ հայ-ադրբեջանական հակամարտության կարգավորման համար։Ելիսեյան պալատն էլ հաղորդել է, որ Ֆրանսիայի նախագահն էլ պատրաստվում է Հայաստանի և Ադրբեջանի միջև բախումների հարցը բարձրացնել ՄԱԿ-ի Անվտանգության խորհրդում:  "
Քաղաքականություն,Մակրոնը Հայաստանի և Ադրբեջանի միջև բախումների հարցը կբարձրացնի ՄԱԿ-ի ԱԽ-ում," Ֆրանսիայի նախագահը պատրաստվում է ՄԱԿ-ի Անվտանգության խորհրդի նիստ հրավիրել Հայաստանի և Ադրբեջանի միջև բախումների հարցով, հաղորդում է Ելիսեյան պալատը։«Ֆրանսիան հարցը կտանի ՄԱԿ Անվտանգության խորհուրդ, որտեղ այս պահին նախագահում է», հայտարարել է նախագահ Մակրոնի գրասենյակը։ «Նախագահ Մակրոնը շարունակում է հորդորել պահպանել հրադադարը և հարգել Հայաստանի տարածքային ամբողջականությունը»,-հայտարարել է նախագահական գրասենյակը, հավելելով՝ Մակրոնը պատրաստակամ է նաև բանակցել Ադրբեջանի առաջնորդ Իլհամ Ալիևի հետ։Անվտանգության խորհրդի նիստ հրավիրելու ժամկետներ և այլ մանրամասներ դեռ չեն հաղորդվում։Ավելի վաղ՝անցած գիշեր հաղորդվել էր, որ Հայաստանի վարչապետը հեռախոսազրույց է ունեցել Ֆրանսիայի նախագահ Էմանյուել Մակրոնի հետ:Ըստ հայկական կողմի հաղորդագրության, Նիկոլ Փաշինյանը Մակրոնին հայտնել էր, որ Ադրբեջանը կեսգիշերից սադրիչ և ագրեսիվ ռազմական գործողություններ է սկսել Հայաստանի սուվերեն տարածքի նկատմամբ, և ընդգծել միջազգային հանրության համարժեք արձագանքի կարևորությունը:Հայաստանի ռազմական գերատեսչությունը կեգիշերն անց հայտարարեց, որ Ադրբեջանի զինուժը սեպտեմբերի 13-ին՝ ժամը 00:05-ից, Գորիսի, Սոթքի և Ջերմուկի ուղղությամբ հրետանային միջոցներից, խոշոր տրամաչափի հրաձգային զինատեսակներից ինտենսիվ կրակ է բացել հայկական դիրքերի ուղղությամբ։Ադրբեջանի պաշտպանության նախարարությունը, իր հերթին, հայտարարել է «Հայաստանի զինված ուժերի ստորաբաժանումների կողմից հայ-ադրբեջանական պետական սահմանի Դաշքեսանի, Քելբաջարի և Լաչինի ուղղություններով լայնածավալ սադրանքի» մասին։Փաշինյանն այսօր ազգային ժողովում հայտարարեց, որ հայկական կողմն առնվազն 49 զոհ ունի։Հայաստանը դիմել է ՀԱՊԿ-ին, դիմումի առիթով այժմ տեղի է ունենում ՀԱՊԿ մշտական խորհրդի նիստ, այսօրնաև ասաց վարչապետը։Փաշինյանը նաև տեղեկացրեց, որ 1997 թվականի «Բարեկամության փոխօգնության մասին» պայմանագրի հիման վրա դիմել են Ռուսաստանին և որոշում են կայացրել դիմել նաև ՄԱԿ-ի Անվտանգության խորհրդին՝ իրավիճակը հրատապության կարգով քննարկելու համար։  "
Քաղաքականություն,Ընդդիմադիր խմբակցությունները չեն մասնակցում ԱԺ-ում վարչապետի հետ հանդիպմանը," Ընդդիմադիր «Հայաստան» խմբակցությունը չի մասնակցի Ազգային ժողովում վարչապետ Նիկոլ Փաշինյանի հետ հանդիպմանը, լրագրողների հետ ճեպազրույցում ասաց խմբակցության պատգամավոր Իշխան Սաղաթելյանը՝ սահմանին տեղի ունեցածի ողջ մեղավորությունն ու պատասխանատվությունը դնել օրվա իշխանությունների վրա։«Անձամ Նիկոլ Փաշինյանն է իր վարած քաղաքականությամբ երկիրը բերել հասցրել էս իրավիճակին։ Չենք պատրաստվում մասնակցել հարցուպատասխանին, դա հերթական կրկեսն է լինելու, որևէ բան չի տալու», - ասաց ընդդիմադիր պատգամավորը։Սաղաթելյանն ասաց, որ հիմա առաջարկություններ են մշակում։«Կա Ազգային ժողովում ներկայացված հայտարարության տեքստ։ «Հայաստան» խմբակցությունը հիմա մշակում է իր առաջարկությունները։ Կա՛մ ներկայացնելու ենք այլընտրանքային հայտարարության տեքստ, կա՛մ ներկայացված հայտարարության տեքստի մեջ առաջրկելու ենք փոփոխություններ, որտեղ պետք է հստակ լինի ամրագրված կետեր ստեղծված իրավիճակը և վարվող քաղաքականությունը փոխելու վերաբերյալ», - ասաց Սաղաթելյանը։«Ազատության» հարցին, թե չի՞ հաջողվել իշխանության հետ ընդհանուր հայտարարի գալ, Սաղաթելյանը պատասխանեց․ - «Իրենք ներկայացրել են հայտարարության տեքստ, էդ տեքստն ամբողջական չէ, չի արտացոլում իրավիճակն ամբողջապես։ Անհրաժեշտ են որոշակի կետեր, որոնք պարտադիր կերպով պետք է ներառվեն, որպեսզի լինի ամբողջական»։Փաշինյանի հետ հանդիպմանը չի մասնակցի նաև «Պատիվ ունեմ» խմբակցությունը, «Ազատությանը» փոխանցեց խմբակցության ղեկավար Հայկ Մամիջանյանը՝ նշելով՝ հիմա հայտարարության նախագծի վրա են աշխատում։  "
Քաղաքականություն,"Նիկոլ Փաշինյանն ԱԺ-ում կպատասխանի պատգամավորների հարցերին, դահլիճում են նաև «Հայաստան» խմբակցության ղեկավարն ու քարտուղարը"," Այսօր ժամը 11-ին վարչապետ Նիկոլ Փաշինյանն Ազգային ժողովում կպատասխանի պատգամավորների հարցերին, ինչպես նաև ելույթ կունենա և կներկայացնի իրադրությունը շփման գծում, ԱԺ նիստի մեկնարկին հայտարարեց Ազգային ժողովի նախագահ Ալեն Սիմոնյանը։Նիստերը բոյկոտած ընդդիմադիր «Հայաստան» խմբակցության ղեկավար Սեյրան Օհանյանն ու խմբակցության քարտուղար Արծվիկ Մինասյանը նիստերի դահլիճում են։Մինասյանն առաջարկեց ընթացիկ օրակարգերը մի կողմ մղել ու քննարկել ստեղծված իրադրությունն ու անելիքները, որ իբրև պետություն պետք է իրականացնել՝ առաջարկելով նաև մաքսիմալ բաց և ոչ ժամկետային սահմանափակմամբ քննարկել «ստեղծված իրավիճակին հանգեցնող գործողությունները, այդ թվում՝ իշխանության պատասխանատվությունը՝ այն կեղծ օրակարգը խաղաղասիրական, որ հանգեցրեց այս ամենի»։Մինասյանը տեղեկացրեց, որ հայտարարության նախագծի վրա են աշխատում և առաջիկայում այդ հայտարարությունը կառաջարկեն, որպեսի Ազգային ժողովի ամբիոնը կարողանան լիարժեք օգտագործել բաց և անկեղծ քննարկում ծավալելու, բոլորի պատասխանտվություններն ու անելիքները ֆիքսելու ուղղությամբ։Երեկ «Հայաստան» դաշինքը հայտարարություն տարածեց՝ նշելով, որ դիմում է միջազգային հանրությանը՝ կոչ անելով դատապարտել Ադրբեջանի սադրիչ գործողությունները:Դաշինքը ռազմավարական դաշնակից Ռուսաստանից ակնկալում է «հայ-ռուսական ռազմաքաղաքական պայմանագրերով նախատեսված գործողությունների իրականացում», ՄԱԿ-ին, ԵԱՀԿ-ին, ՀԱՊԿ-ին, Ղարաբաղյան հակամարտության բանակցային գործընթացում ներգրավված համանախագահող պետություններին՝ Ռուսաստանին, Ֆրանսիային, Ամերիկայի Միացյալ Նահանգներին կոչ է անում՝ «անհապաղ միջոցներ ձեռնարկել՝ Ադրբեջանի հանցավոր գործողությունները կանխելու և դրանց համարժեք գնահատական տալու համար»:Հայաստանի ռազմական գերատեսչությունը կեգիշերն անց հայտարարեց, որ Ադրբեջանի զինուժը սեպտեմբերի 13-ին՝ ժամը 00:05-ից, Գորիսի, Սոթքի և Ջերմուկի ուղղությամբ հրետանային միջոցներից, խոշոր տրամաչափի հրաձգային զինատեսակներից ինտենսիվ կրակ է բացել հայկական դիրքերի ուղղությամբ։Ադրբեջանի պաշտպանության նախարարությունը, իր հերթին, հայտարարել է «Հայաստանի զինված ուժերի ստորաբաժանումների կողմից հայ-ադրբեջանական պետական սահմանի Դաշքեսանի, Քելբաջարի և Լաչինի ուղղություններով լայնածավալ սադրանքի» մասին։Հայաստանի ինքնիշխան տարածքի նկատմամբ ագրեսիայի առնչությամբ Կառավարությունն արդեն պաշտոնապես դիմել է Ռուսաստանին, Հավաքական անվտանգության պայմանագրի կազմակերպությանը և ՄԱԿ-ի Անվտանգության խորհրդին:   "
Քաղաքականություն,Ազգային ժողովի նոր նստաշրջանի առաջին նիստը մեկնարկեց առանց ընդդիմության," Ազգային ժողովի նոր նստաշրջանի առաջին նիստն այսօր մեկնարկեց առանց ընդդիմադիր «Հայաստան» և «Պատիվ» ունեմ խմբակցությունների պատգամավորների։ Դեռ մայիսից խորհրդարանի նիստերին չմասնակցող և վարչապետ Փաշինյանի հրաժարականի պահանջով փողոցային պայքար սկսած պատգամավորները որոշել են շարունակել իրենց քաղաքական բոյկոտը։ԱԺ նախագահ Ալեն Սիմոնյանը վստահ է, որ բացակայությունների շարունակական լինելու դեպքում այս անգամ իշխանությունը մինչև վերջ կգնա և նիստերից բացակայող ընդդիմադիրներին կզրկի մանդատից։«Մենք ծափահարություններով իրենց ճանապարհեցինք դահլիճից և պատրաստ ենք ծափահարություններով իրենց ընդունել դահլիճ, և ես ասում եմ, որ իրենք այլընտրանք չունեն, և այդ ձևերը, որ հիմա անում են, այլընտրանք չունի: Եթե դու քաղաքականության մեջ ես, դու պետք է լինես էս դահլիճում, եթե դու քաղաքականությունից դուրս ես, ապա դու էս դահլիճից դուրս ես: Իրանց լուսանցքում են հայտնվել և ներսում իրենք ունեն լուրջ քննադատություն և լուրջ քննարկումներ, որովհետև, պնդում եմ, սա ինֆորմացիա է, այլ ոչ թե կարծիք, մի մասն ասում է՝ «եկեք վերադառնանք», մի մասն ասում է, «որ մենք վերադառնանք, շատ վատ կլինի մեզ», և այդ քննարկումները շարունակվում են: Եթե մինչև տարվա վերջ իրենք չվերադառնան ու կոնկրետ պատգամավորների բացակայությունների չափն անցնի թույլատրելին, վստահ եմ, որ Սահմանադրական դատարանը ճիշտ որոշում կկայացնի և իրենց կփոխարինեն այն պատգամավորները, որոնք հասկանում են, որ պատգամավորը Ազգային ժողովում աշխատելու համար է», - ընդգծեց Սիմոնյանը:Խորհրդարանի նիստին զուգահեռ ընդդիմությունն այսօր նախաձեռնել էր «Հայաստանի իրական օրակարգը» խորագրով հանրային քննարկում, որի ժամանակ ԱԺ «Հայաստան» խմբակցության պատգամավոր, Ազգային ժողովի նախկին փոխնախագահ Իշխան Սաղաթելյանը հայտարարեց, որ խորհրդարան կվերադառնան միայն իրենց օրակարգով, որը վարչապետ Փաշինյանի հեռացումն է: Մանդատների զրկվելու հնարավոր գործընթացին մասին էլ ասաց՝ մանդատ իրենց ոչ թե իշխանությունը, այլ ժողովուրդն է տվել։«Ահա այսպիսի ձևաչափերն են, որ, ի վերջո, դառնում են ճգնաժամային իրավիճակներին լուծում տվող ու այդ լուծումները իրական, քաղաքական ու ազգային օրակարգ դարձնող կենտրոններ, որոնք անհրաժեշտ պահին կարող են նաև առաջնորդողի դերակատարում ստանձնել», - ասաց Սաղաթելյանը:Ընդդիմադիրները սկսեցին բոյկոտել ԱԺ նիստերը մայիսից՝ Արցախի կարգավիճակի նշաձողը իջեցնելու մասին՝ վարչապետ Փաշինյանի հայտարարությունից հետո։ Վրաններ տեղադրեցին Երևանի կենտրոնում գտնվող Ֆրանսիայի հրապարակում և ամենօրյա փողոցային պայքար սկսեցին։ Մեկուկես ամիս հետո հայտարարեցին մարտավարությունը փոխելու մասին և դադարեցրին նստացույցը։ Հավաքների թիվն էլ պակասեց։Այսօր ընդդիմադիրների այսպես կոչված այլընտրանքային ԱԺ նիստին պատգամավոր Արամ Վարդևանյանն ասաց՝ մինչև բոյկոտը ակտիվորեն մասնակցել են խորհրդարանական աշխատանքներին և դա որևէ արդյունք չի տվել, քանի որ Հայաստանը ժողովրդավարական երկիր չէ:«Ես չեմ տեսել եվրոպական մի երկիր, որտեղ պատգամավորը պարզապես իր խոսքն է ասում, որևէ վիրավորական արտահայտություն չի անում, և անվտանգության աշխատակիցները գալիս են հենց այդ ամբիոնից իրեն քաշում, ներքև են իջեցնում», - նշեց Վարդևանյանը:Ընդդիմադիրները՝ «Հայաստան» խմբակցությունը ողջ կազմով, «Պատիվ ունեմ»-ի մեծամասնությունը անցած նստաշրջանի վերջում հայտնվել էին մանդատները կորցնելու վտանգի առջև՝ անհարգելի բացակայությունների թույլատրելի շեմը հատելու պատճառով։ Այն ժամանակ իշխանությունը սպառնաց, բայց չսկսեց ընդդիմադիրներին մանդատներից զրկելու գործընթաց, չբացառելով, որ դա կանի այս նստաշրջանին։«Իրենց օրակարգով մնացել են միայնակ, բարի երթ, ես իրենց ասել եմ, որ իրենք այլընտրանք չունեն, պետք է վերադառնան դահլիճ: Հիմա, որ դատավոր ենք ընտրում Սահմանադրական դատարանի, դա պետության հետ կապ չունի՞, երբ որ մենք սահմանների մասին օրենք ենք ընդունում, դա երկրի հետ կապ չունի՞, իրենց օրակարգը ո՞րն է, նախկին իշխանավորներին քրեական հետապնդումներից փրկե՞լն է իրենց օրակարգը», - ասաց Ալեն Սիմոնյանը:Հուլիսին Ազգային Ժողովի իշխանական պատգամավորների փակ-գաղտնի քվեարկությամբ, Իշխան Սաղաթելյանին հետ կանչեցին Ազգային ժողովի նախագահի տեղակալի պաշտոնից և դադարեցրեցին Վահե Հակոբյանի լիազորությունները Տնտեսական հարցերի մշտական հանձնաժողովի նախագահի պաշտոնում՝ հիմնավորումը դարձյալ բացակայությունն էր։ ԱԺ այս որոշումից շատ չանցած ընդդիմադիր մյուս պատգամավորները ևս որոշեցին հրաժարական տալ հանձնաժողովներում իրենց պաշտոններից։ Իսկ շաբաթներ անց մանդատը վայր դնելու և «Պատիվ ունեմ» դաշինքից դուրս գալու մասին հայտարարեց ԱԱԾ նախկին տնօրեն Արթուր Վանեցյանը։Այսօր ԱԺ նախագահ Ալեն Սիմոնյանը խոսում էր ընդդիմության ներսում պառակտումների մասին:Ընդդիմադիրներին մանդատից զրկելու հարց ԱԺ խորհրդում դարձյալ կարող է քննարկվել միայն նստաշրջանի ավարտից հետո, իսկ վերջնական որոշում կարող է կայացնել Սահմանադրական դատարանը։   "
Քաղաքականություն,Հայաստանցիների մեծամասնությունը քաղաքական որևէ գործչի չի վստահում. հարցում," Հայաստանցիների մեծամասնությունը՝ 64 տոկոսը քաղաքական որևէ գործչի չի վստահում, գերակշռում է տեսակետը, թե Հայաստանը սխալ ուղղությամբ է առաջ գնում։ Այս մասին է վկայում ԱՄՆ Միջազգային հանրապետական ինստիտուտի իրականացրած նոր, ծավալուն հարցումը։Կազմակերպությունը երեկ է հրապարակել է հունիսին անցկացրած ուսումնասիրության արդյունքները։ Մասնակցած շուրջ 1500 հայաստանցիներն իրենց կարծիքն են արտահայտել ինչպես ներքաղաքական գործընթացների, կառավարության գործունեության, այնպես էլ տարածաշրջանային զարգացումների վերաբերյալ։Հարցվածների ավելի քան 40 տոկոսի կարծիքով՝ Հայաստանն ընդհանուր առմամբ սխալ ուղղությամբ է գնում։ Մեկ տարի առաջ, մինչդեռ, նման պատասխան էր տվել հետազոտության մասնակիցների միայն 20 տոկոսը։ Վատատեսական այս սպասումների ֆոնին, սակայն, ամենաբարձր վարկանիշն ունեցող քաղաքական գործիչը մնում է վարչապետ Նիկոլ Փաշինյանը։ Նրա վարկանիշը նախորդ հարցման համեմատ անգամ բարելավվել է։Հայաստանի ղեկավարի գործունեությունը խիստ դրական է համարում հարցվածների 22 տոկոսը։ 8 տոկոսը նման կարծիք է արտահայտել ԱԺ նախագահ Ալեն Սիմոնյանի, 7 տոկոսը՝ երկրորդ նախագահ Ռոբերտ Քոչարյանի մասին։«Փորձեցինք պարզել, թե ինչ են ակնկալում մարդիկ կառավարությունից», - «Ազատության» հետ զրույցում ասաց հարցումն իրականացրած ԱՄՆ Միջազգային հանրապետական ինստիտուտի եվրասիական տարածաշրջանի տնօրեն Սթիվեն Նիքսը, որին զարմացրել էր պատերազմի, կորոնավիրուսի, տնտեսական խնդիրների շրջանում վարչապետի վարկանիշի բարելավումը։ Այդուհանդերձ, մարդկանց ակնկալիքները գործադիրից քիչ չեն։«Քաղաքացիները սահմանադրական բարեփոխումների կարիք են տեսնում և հույս ունեն, որ կփոխվի դատական համակարգը։ Այս տվյալները մի շարք նախարարների ենք ներկայացրել», - նշեց Նիքսը։Ծավալուն այս հարցմանը մասնակցած քաղաքացիների շուրջ 70 տոկոսը ընդգծել է սահմանադրական փոփոխությունների անհրաժեշտությունը. հայաստանցիներն ակնկալում են, որ կփոխվի պետական կառավարման ձևը, դատական համակարգը, կընդլայնվեն մարդու իրավունքների ու ազատությունների շրջանակը։ Հարցվածների 32 տոկոսը Հայաստանի համար պետական կառավարման լավագույն համակարգը նախագահականն է համարում, 16-ը՝ գործող խորհրդարանակը։Ուսումնասիրության հեղինակները առանց որևէ քաղաքական ուժի անուն նշելու հարցրել են՝ «եթե գալիք կիրակի խորհրդարանական ընտրություններ անցկացվեին, ո՞ւմ օգտին կքվեարկեիք»։ Հարցվածների 25 տոկոսը պատասխանել է իշխող «Քաղաքացիական պայմանագրի» օգտին, 6 տոկոսը տվել է նախկին նախագահ Ռոբերտ Քոչարյանի առաջնորդած «Հայաստան» դաշինքի, 2 տոկոսը՝ Դաշնակցության անունները, 25-ը պատասխանել է, որ չի գնա ընտրության։Հետազոտությանը մասնակցածների կեսից ավելին Հայաստանի ամենակարևոր խնդիրը անվտանգությունն է համարում, հաջորդում են երկրի ներսում քաղաքական անկայունությունն ու տնտեսական խնդիրները:«Սա ոչ մեկիս համար անակնկալ չէր, պատերազմի ու դեռևս չհանգուցալուծված հակամարտության հետևանքն է։ Զարմանալի չէ, որ մարդիկ անհանգստացած են երկրի ու անձամբ իրենց անվտանգությամբ», - ասաց Սթիվեն Նիքսը։Հարցման համաձայն՝ գործադիրի կազմից մարդիկ ամենաշատը գոհ են Արտակարգ իրավիճակների նախարարությունից, ամենացածր վարկանիշն ունի Արդարադատության նախարարությունը։1983 թվականին հիմնադրված Միջազգային հանրապետական ինստիտուտը, որն հիմնականում ԱՄՆ պետական ֆինանսավորմամբ է գործում, կոչված է տարբեր երկրներում աջակցելու ժողովրդավարության ամրապնդմանը։ Ինստիտուտը նման հարցումներ պարբերաբար է անցկացնում։Քաղաքացիները նաև իրենց կարծիքն են արտահայտել Թուրքիայի հետ հարաբերությունների կարգավորման գործընթացի վերաբերյալ։ 59 տոկոսը բացասական վերաբերմունք է արտահայտել։ 44 -օրյա պատերազմից հետո սկսված այս գործընթացը դրական են գնահատել շուրջ 30 տոկոսը։ 46 տոկոսի կարծիքով՝ հայ-թուրքական սահմանի բացումը վատ կանդրադառնա Հայաստանի տնտեսության վրա, ուղիղ հակառակ տեսակետն ունի 34 տոկոսը։Հարցման մասնակիցներին նաև ռուս-ուկրաինական պատերազմից են հարցրել. այսպես՝ 17 տոկոսը փետրվարից սկսած պատերազմի առաջնային պատասխանատու Միացյալ Նահանգներին է համարում։ Գրեթե նույն թվով մարդկանց կարծիքով էլ՝ պատասխանատու են բոլոր կողմերը հավասարաչափ և միայն 8 տոկոսն է տվել Ուկրաինայի դեմ պատերազմը սկսած Ռուսաստանի նախագահ Վլադիմիր Պուտինի անունը։Ռուսական քարոզչության հետևանքն է, ասում է Միջազգային հանրապետական ինստիտուտի եվրասիական տարածաշրջանի տնօրեն Սթիվեն Նիքսը. - «Ռուսական հեռուստաընկերությունների ազդեցությունն է։ Շատ հայեր ռուսական ալիքներ են դիտում։ Ռուսական կողմն առաջ է տանում այն թեզը, թե Արևմուտքն է մեղավոր, ուստի այս արդյունքը մեզ համար զարմանալի չէ»:Շատ քաղաքացիներ նաև ասել են, որ իրենց մաշկի վրա են զգում Հայաստանի գլխավոր առևտրային գործընկեր Ռուսաստանի դեմ պատժամիջոցների ազդեցությունը՝ շեշտելով բարձր գնաճն ու իրենց եկամուտների նվազումը։No media source currently available    "
Քաղաքականություն,"Խորհրդարանական ընդդիմությունը կշարունակի քաղաքական բոյկոտը, իշխանությունն առայժմ չի արձագանքում"," Խորհրդարանի ընդդիմադիր «Հայաստան» ու «Պատիվ ունեմ» խմբակցությունները շարունակելու են քաղաքական բոյկոտը։ Իշխանությունն առայժմ չի արձագանքում ընդդիմադիրների այս որոշմանը։Երկուշաբթի մեկնարկող աշնանային նստաշրջանից առաջ այսօր հաղորդագրություն տարածեց «Հայաստան» խմբակցությունը՝ հայտարարելով՝ չեն մասնակցելու Ազգային ժողովի ու խորհրդարանական հանձնաժողովների նիստերին։«Պատիվ ունեմ»-ի քարտուղար Տիգրան Աբրահամյանը ևս ասաց՝ բոյկոտը կշարունակեն։«Այն դիրքորոշումը, որն ունեցել ենք մայիս ամսին, շարունակում է ուժի մեջ մնալ: Այն ենթադրում է միջազգային կառույցներում, միջազգային գործընկերների հետ աշխատանք: Նեսում դա ենթարդում է պատգամավորի մանդատից ու առաքելությունից բխող աշխատանքներ, որոնք այս պահին էլ իրականացնում ենք մեր հասարակության հետ: Եթե նախկինում՝ դեռ մայիսին ընդունված որոշումը փոփոխության ենթարկվի, այդ մասին լրացուցիչ կասենք: Համենայնդեպս առաջիկա քառօրյային մենք չենք մասնակցելու, այդ օրը «Հայաստան» խմբակցության մեր գործընկերների հետ մասնակցելու ենք հանրային մեծ քննարկման՝ մասնագիտական մի քանի ուղղություններով, որոնք ենթադրում են Հայաստանի և Արցախի իրական օրակարգի հետ կապված հարցեր», - ասաց Աբրահամյանը:Ընդդիմադիրները սկսեցին բոյկոտել ԱԺ նիստերը մայիսից՝ Արցախի կարգավիճակի նշաձողը իջեցնելու մասին՝ վարչապետ Փաշինյանի հայտարարությունից հետո։ Փողոցային պայքար սկսեցին, խորհրդարան էին գալիս հատուկենտ դեպքերում։«Խորհրդարանում կեղծ օրակարգեր են քննարկվում՝ Հայաստանի պետականության լրջագույն սպառնալիքների հետ որևէ առնչություն չունեցող», - բոյկոտը շարունակելու որոշումն այսպես փաստարկեց «Հայաստան» խմբակցության պատգամավոր Լիլիթ Գալստյանը։«Մեր վարքագծում փոփոխություններ չկան, մեր օրակարգերը մնում են իրական ազգային օրակարգեր, անվտանգություն՝ իր բոլոր բաղադրիչներով, այս իշխանություններից ազատագրումը և գործիքներից կօգտվենք: Քաղաքական տուրիզմը նկատի չունեմ, միջազգային պատվիրակություններում աշխատելու ենք, Ազգային ժողովի գործիքակազմից, որոնք հարցերն են, հարցապնդումներն են, լսումներն են, օգտվելու ենք, Ազգային ժողովում մենք մեր բրիֆինգները կազմակերպելու ենք, նաև որոշակի ձևաչափեր այդ պահի թելադրանքով և քաղաքական իրավիճակով կպայմանավորվեն: Բայց մեր օրակարգը չի փոխվել, որովհետև Հայաստանի օրակարգը չի փոխվել, դա պետություն ունենալու և չունենալու օրակարգն է», - ընդգծեց Գալստյանը:Ընդդիմադիրները՝ «Հայաստան» խմբակցությունն ամբողջ կազմով, «Պատիվ ունեմ»-ի մեծամասնությունը, անցած նստաշրջանի վերջում հայտնվել էին մանդատները կորցնելու վտանգի առջև՝ անհարգելի բացակայությունների թույլատրելի շեմը հատելու պատճառով։Իշխանական «Քաղաքացիական պայմանագր»-ը սպառնաց, բայց ի վերջո չսկսեց ընդդիմադիրներին մանդատներից զրկելու գործընթաց՝ չբացառելով, սակայն, որ դա կարող են այս նստաշրջանում անել, եթե ընդդիմադիրների բացակայությունները շարունակվեն։ Արդյոք չե՞ն մեղմացնում դիրքորոշումը հենց մանդատը կորցնելու սպառնալիքով պայմանավորված, երբ խորհրդարանական որոշակի գործիքներից չհրաժարվելու մասին են խոսում։ Լիլիթ Գալստյանը կտրականապես ասաց՝ ոչ:«Մենք նախորդ նստաշրջանում էլ նիստը բոյկոտել ենք, բայց էնտեղ բրիֆինգներ ենք ունեցել, լսումներ ենք կազմակերպել, ի վերջո, մենք ունենք մանդատ, և Ազգային ժողովը մենակ ՔՊ-ինը չէ, նկատի ունեմ Ազգային ժողով ինստիտուտը», - նշեց «Հայաստան» խմբակցության պատգամավորը:Ընդդիմադիր երկու խմբակցությունները վարչապետ Փաշինյանի հեռացման կոչերով մայիսից փողոցային պայքար սկսեցին՝ վրաններ տեղադրելով Երևանի կենտրոնում գտնվող Ֆրանսիայի հրապարակում։ Մեկուկես ամիս հետո հայտարարեցին մարտավարությունը փոխելու մասին և դադարեցրին նստացույցը։ Հավաքների թիվն էլ պակասեց։Այսօր նախկին նախագահներ թե՛ Սերժ Սարգսյանի, թե՛ Ռոբերտ Քոչարյանի առաջնորդած ուժերի ներկայացուցիչները պնդում էին՝ իշխանափոխությունը շարունակում է մնալ իրենց օրակարգում, փողոցային պայքարից չեն հրաժարվել, Դիմադրության շարժմանն էլ պատրաստվում են նոր թափ հաղորդել։ No media source currently available  "
Քաղաքականություն,Վաշինգտոնը և Բրյուսելը ողջունել են հինգ հայ ռազմագերիների վերադարձը հայրենիք," Պաշտոնական Վաշինգտոնը և Բրյուսելը ողջունել են հինգ հայ ռազմագերիների վերադարձը հայրենիք: Այդ մասին Թվիթերում գրառումներ են արել ԱՄՆ Պետդեպարտամենտի խոսնակ Նեդ Փրայսը և Հարավային Կովկասի և Վրաստանում ճգնաժամի հարցերով Եվրամիության հատուկ ներկայացուցիչ Տոյվո Կլաարը:«Մենք ողջունում ենք հայ ձերբակալվածների հայրենիք վերադարձի մասին հաղորդումները, ինչը դրական զարգացում է Հայաստանի և Ադրբեջանի խաղաղ գործընթացի համար։ Մենք հուսով ենք, որ մնացած բոլոր կալանավորները շուտով կվերադառնան տուն, և Ադրբեջանն ու Հայաստանը կշարունակեն քայլեր ձեռնարկել վստահություն ձևավորելու և առկա տարաձայնությունները լուծելու համար»,- Թվիթերում գրել է Փրայսը: «Ողջունելի են այսօր Բրյուսելում Ադրբեջանի կողմից հինգ հայ ձերբակալվածների ազատ արձակման վերաբերյալ լուրերը, օգոստոսի 31-ին Բրյուսելում կայացած ղեկավարների հանդիպումից հետո: Կարևոր մարդասիրական ժեստ է և հատկանշական է նաև, որ հանձնումը տեղի է ունեցել առանց միջնորդների», - իր հերթին գրել է Կլաարը։ Ադրբեջանական կողմը երեկ Հայաստանին է վերադարձրել հինգ հայ ռազմագերիների։ Ավելի վաղ ադրբեջանական լրատվամիջոցները գրել էին, որ երկրի գերագույն դատարանը «մեղմել է Հայաստանի չորս քաղաքացիների դատավճիռները և ազատ արձակել նրանց»։Մինչև այժմ Ադրբեջանից 155 գերի է հայրենադարձվել։Հայաստանի վարչապետ Նիկոլ Փաշինյանը մայիսի 25-ին հայտարարեց, որ հաստատված 39 գերի կա Ադրբեջանում։ Նրանցից մեկը ապրիլի 23-ին Սյունիքի Ներքին Հանդ գյուղի դիրքերից գերեվարված Էդուարդ Մարտիրոսովն էր, որ մայիսի 26-ին վերադարձվեց հայկական կողմին։ ​Իսկ 38 գերիների մեծ մասն արդեն դատապարտվել է տարբեր մեղադրանքներով՝ սահմանն ապօրինի հատելուց մինչև ահաբեկչություն: Հայկական կողմի չհաստատված տվյալներով` Ադրբեջանում պահվում է շուրջ ութ տասնյակ հայ գերի։ Բաքուն բազմիցս հայտարարել է, թե վերադարձրել է բոլոր գերիներին՝ ադրբեջանական բանտերում պահվող քաղաքացիներին անվանելով «ահաբեկիչներ»։  "
Քաղաքականություն,«Մեր հանրությունը պատանդ է այս իշխանություն-ընդդիմություն սիմբիոզի ճիրանների մեջ». Լևոն Զուրաբյան," «Այսօր հայ ժողովուրդը և մեր հանրությունը պատանդ է ուղղակի ընկել այս քաղաքական իշխանություն-ընդդիմություն սիմբիոզի ճիրանների մեջ», - «Ազատությանը» տված հարցազրույցում հայտարարեց Հայ ազգային կոնգրեսի փոխնախագահ Լևոն Զուրաբյանը:Այդ «սիմբիոզը», ըստ Զուրաբյանի, հիմնված է «փոխադարձ շահերի վրա». - «Ես չեմ էլ ասում, որ պայմանավորվածություն կա, շատերի մոտ էդ տպավորությունը կա, որ ինչ-որ պայմանավորվածություն կա, և այլն, բայց դա պայմանավորվածություն չի: Ուղղակի Ռոբերտ Քոչարյանի թիմին հաճելի է տեսնել որպես իշխանություն մի անընդունակ, անմեղսունակ, անկարող իշխանություն, որի ֆոնի վրա իրենց թալանի մասին խոսակցությունները արժեզրկվում են, իսկ Նիկոլ Փաշինյանին շատ հաճելի է տեսնել որպես գլխավոր ընդդիմադիր և մարտահրավեր նետող մի իշխանություն, որը այնքան վարկաբեկված է իր թալանի համար և այնքան ատելություն ունի հայ ժողովրդի, հանրության մեջ, որ միշտ վճռական պահերին, ճգնաժամային պահերին, ներքին քաղաքական ճգնաժամերում, ինչը ապացուցեցին նաև ամառվա իրադարձությունները, հենց որ հարցը հասնում է, որ՝ «հա, Նիկոլը վատն ա, բայց թողենք սրանք գա՞ն՝ էս թալանչիները, էս, մենք գիտենք՝ ինչ են արել, քսան տարի թալանել են, նվաստացրել են, և այլն, չէ, ավելի լավ ա թող, ինչքան էլ սա անմեղսունակ ա, անգրագետ ա, ինչքան էլ որ չի տիրապետում պետական կառավարմանը, ավելի լավ ա դա մնա, քան թե էս թալանչիները հետ գան»:«Էս սխեման երկուսի համար շատ հաճելի է, երկուսի համար ապահովում է իրենց քաղաքական գոյությունը, այդ գոյության երկարաձգումը», - ընդգծեց Հայաստանի առաջին նախագահ Լևոն Տեր-Պետրոսյանի առաջնորդած կուսակցության փոխնախագահը:


Հարցազրույցն ամբողջությամբ կարող եք դիտել այստեղ.   "
Քաղաքականություն,"Ադրբեջանն, ըստ քաղաքագետի, ցանկանում է Արցախից դուրս հանել հայկական ծանր զինտեխնիկան"," Սահմանին լարվածություն ստեղծելով՝ Ադրբեջանը նպատակ ունի ճնշել Հայաստանին և ընթացող բանակցություններում նոր զիջումներ կորզել՝ «Ազատության» հետ զրույցում հայ-ադրբեջանական սահմանին վերստին սրվող իրավիճակն այսպես մեկնաբանեց քաղաքագետ Տիգրան Գրիգորյանը։ Օգոստոսի 31-ին Բրյուսելում կայացած Փաշինյան-Ալիև հերթական բանակցություններից ընդամենը օրեր անց՝ սեպտեմբերի սկզբից Ադրբեջանի պաշտպանության նախարարությունը ամեն օր, երբեմն՝ օրվա ընթացքում մի քանի անգամ հաղորդագրություններ է տարածում, թե Քելբաջարի և Լաչինի շրջանների ուղղությամբ հայաստանյան զինված ուժերը խախտել են հրադադարը՝ գնդակոծելով ադրբեջանական դիրքերը։ Հայաստանի պաշտպանության նախարարությունը հերքում է, բայց երկու օր առաջ տեղեկացրեց՝ հակառակորդի կրակոցից զոհվել է կրտսեր սերժանտ Արման Սարգսյանը։ «Ամենայն հավանականությամբ, Ադրբեջանի պաշտպանության նախարարությունը ինֆորմացիոն հող է նախապատրաստում ինչ-որ նոր էսկալացիայի համար։ Պարզ է, որ Ադրբեջանը օգտագործում է Հայաստանի վրա ճնշման ուժային այս գործիքակազմը՝ տարբեր գործընթացներում զիջումներ կորզելու համար։ Այդ քաղաքականությունը կամ մարտավարությունը տեսնում ենք, որ բավականին արդյունավետ է։ Այս փուլում ևս, հավանաբար, մի շարք գործընթացներում Ադրբեջանը որոշակի պահանջներ ունի, և պետք է սպասել նոր սրացման, միգուցե այս անգամ արդեն հայ-ադրբեջանական սահմանին», - ասաց քաղաքագետը։Գրիգորյանը հիշատակեցայս օգոստոսի սկզբին Արցախում վերսկսված մարտական գործողությունները, որոնց նախորդել էին Ադրբեջանի պաշտպանության նախարարության նմանատիպ հաղորդագրությունները։Ստեփանակերտն ու Երևանը այն ժամանակ նույնպես հերքում էին ադրբեջանական դիրքերը գնդակոծելու Բաքվի հայտարարությունները, սակայն դրանց հաջորդեց Ադրբեջանի զինուժի հարձակումը Արցախի պաշտպանության բանակի դիրքերի ուղղությամբ։Չնայած Լեռնային Ղարաբաղում ռուս խաղաղապահների ներկայությանը, ադրբեջանցիները որոշ տարածքներ գրավեցին, որից հետո հայկական կողմը համաձայնեց թողնել Բերձորն ու հարակից երկու գյուղերը։ «Կարծում եմ օրակարգային հարցերից մեկը դա Արցախից զինտեղնիկայի դուրսբերման հարցն է։ Գիտենք, որ Ադրբեջանը վերջին ամիսներին դնում է Պաշտպանության բանակի զինաթափման կամ ընդհանրապես չեզոքացման հարցը։ Այս փուլում երևի արդեն առարկայական պահանջ կա՝ Արցախում գտնվող ողջ զինտեխնիկան, որն իրականում պատկանում է Պաշտպանության բանակին, բայց Պաշտպանության բանակը ևս ադրբեջանական պատկերացումներում Հայաստանի զինված ուժերի մաս է, կարծում եմ այդ պահանջն է՝ զինտեխնիկայի դուրսբերման», - ասաց Տիգրան Գրիգորյանը։ Տարածաշրջանում հնարավոր՝ նոր ապակայունացման մասին երեկ Վլադիվոստոկում՝ Կրեմլի նախաձեռնած Տնտեսական ֆորումի շրջանակում խոսեց վարչապետ Նիկոլ Փաշինյանը՝ հայտարարարելով՝ քանի որ Ռուսաստանը կենտրոնացած է Ուկրաինայի շուրջ, «կան կոնկրետ մտահոգություններ, որ դա կարող է տարածաշրջանում բերել իրավիճակի ապակայունացման»: "
Քաղաքականություն,«Հայ ազգային կոնգրես»-ի փոխնախագահ Լևոն Զուրաբյանը՝ ղարաբաղյան բանակցությունների մասին," Զուրաբյան. - Մենք ուզում ենք ուղղակի խաղաղության պայմանագի՞ր, փաստաթո՞ւղթ, թե՞ մենք ուզում ենք խաղաղություն։ Օրինակ, 97 թվի այդ խաղաղության պայմանագիրը փուլային տարբերակի նախատեսում էր, որ Ադրբեջանը ընդհանրապես գոյություն ունեցող ճակատային գծից մի սանտիմետր ոչ միայն առաջ չէր գնալու, այլև տասը կիլոմետր էլ պիտի քաշվեր ետ։ Եվ հանձնվող շրջաններ, խոսքը Ղարաբաղից դուրս շրջանների մասին է, պետք է վերադառնային միայն ոստիկաններ, ընդ որում, կարող էին թեթև զենք ունենային և հազար հոգու վրա մի ոստիկան։ Մաքսիմում հինգ հարյուր ոստիկան պիտի վերադառնար։ Այսինքն՝ սա այն ենթատեքստն է, որը խաղաղության պայմանագիրը դարձնում է խաղաղության պայմանագիր։ Հիմա, արդյո՞ք այդ ենթատեքստը ապահովվում է, այս իշխանությունները այդ ենթատեքստը ապահովո՞ւմ են, թե՞ ոչ։ Մենք չենք տեսնում դա։«Ազատություն». - Հինգ կետերին ի պատասխան Երևանը ասել է, որ Հայաստանի համար հիմնարար է Լեռնային Ղարաբաղի հայերի անվտանգության երաշխավորման, նրանց իրավունքների ու ազատությունների հարգման, ինչպես նաև վերջնական կարգավիճակի որոշման հարցերը։ Բանակցությունները կարող են Ձեր ասած մյուս դետալները արդեն թղթին հանձնել։Զուրաբյան. - Բայց բանն էլ այն է, որ մեր իշխանությունները որևէ գաղափար դրա վերաբերյալ չեն հայտնել։ Ադրբեջանցիք շատ հստակ են ասում ինչ են իրենք ուզում։ Էդ հինգ իրանց կետերի մեջ ամենասկզբունքայինը և կարևորը ադրբեջանցիների համար այն է, որ նրանք ասում են՝ պետք է անպայման էդ խաղաղության պայմանագրով ճանաչեք մեր տարածքային ամբողջականությունը, և դա կլինի փոխադարձ ճանաչում։ Իսկ եթե չեք ճանաչելու, ուրեմն մենք էլ չենք ճանաչի ձեր տարածքային ամբողջականությունը։ Ադրբեջանը դրանով ակնարկում է, որ կարող ենք ցանկացած ոտնձգություն կատարել Սյունիքի, Տավուշի կամ որևէ... դա բացահայտ սպառնալիք է։«Ազատություն». - Եթե այդ փաստաթղթում ճանաչվի միմյանց տարածքային ամբողջականությունը, արդյո՞ք չի նշանակում հրաժարվել Լեռնային Ղարաբաղից։Զուրաբյան. - Իհարկե էդպիսի բան չի եղել դեռ, որ Հայաստանի Հանրապետությունը ընդունի նպատակաուղղված կամ հենց կոնկրետ Ադրբեջանի տարածքային ամբողջականությունը։ Նման բան դեռ չի եղել, ինչքան էլ ստեն մեր այսօրվա իշխանություններն դրա մասին։ Եղել է ընդհանուր կոնտեքստում, որ մենք միջազգային իրավունքի տարբեր կազմակերպություններին անդամակցելիս ընդունել ենք այդ կազմակերպության անդամակցած բոլոր այլ երկրների տարածքային ամբողջականությունը։ Առանց դրա դու ուղղակի ոչ մի կազմակերպություն չէիր կարա ընդունվեիր, ընդհանրապես չէիր էլ կարող դրանից հետո դիվանագիտական աշխատանք տանել։ Դրա համար Ադրբեջանը հիմա դնում է կոնկրետ հարց, ասում ա՝ հենց մեր տարածքային ամբողջականությունը պիտի ընդունեք։ Հիմա տեսեք, նորից խոսքը գալիս է կոնտեքստի մասին։ Երբ որ 97 թվականին փաթեթային տարբերակը առաջարկելիս ասվում էր, որ թեև Ղարաբաղը ըստ էության դե ֆակտո անկախ պետություն էր դառնում, բայց պիտի ընդունվեր, որ ինքը Ադրբեջանի մասն է, այսինքն՝ Հայաստանը ճանաչեր տարածքային ամբողջականությունը, պատասխանը հետևյալն էր. մենք ասացինք, որ էդ հարցի քննարկմանը մենք պատրաստ ենք վերադառնալ և քննարկել միայն այն բանից հետո, երբ որ վերջնականապես կարգավորվի, այսինքն՝ լրիվ պարզություն մտնի Լեռնային Ղարաբաղի կարգավիճակի մեջ։ Էդ կոնտեքստով էինք պատասխանել։ Հիմա իհարկե կոնտեքստը մի քիչ փոխվել է, ու հիմնականում էս կործանարար քաղաքականության պատճառով, որ Նիկոլ Փաշինյանի իշխանությունը տարավ, և մենք ջախջախվեցինք էս պատերազմի մեջ, իհարկե ուժային բալանսը փոխվել է, բայց կոնտեքստը միևնույն է կարևոր է։ Մի բան է, եթե դու ուղղակի ճանաչում ես տարածքային ամբողջականությունը և դրան ոչ մի բան չի հետևում, կամ զուգահեռ որևէ փաստաթուղթ կամ համաձայնություն չկա։ Դա իսկապես նշանակում է, որ դու ուղղակի թքում ես Լեռնային Ղարաբաղի ինքնորոշման իրավունքի վրա։ Դու ընդունում ես, որ Լեռնային Ղարաբաղի խնդիրը, եթե անգամ դա կա, պետք է լուծվի Ադրբեջանի տարածքային ամբողջականության սկզբունքի հիման վրա։ Բայց լրիվ այլ իրավիճակ կարող է լինի, եթե դուք մտցնում եք ինչ-որ կարևոր կոնտեքստ դրա մեջ։ Օրինակի համար. եթե էդ խաղաղության պայմանագրի կետերով, կամ անպայման չի, որ դա լինի խաղաղության պայմանագրի կետերով, դա կարող է ինչ-որ կոնտեքստ ձևավորվի, ընդ որում՝ ոչ թե Ադրբեջանի և Հայաստանի միջև պայմանագրի հիման վրա, այլ միջազգային այլ շրջանակներում ձևավորվելիք ֆորմատների մեջ, ասենք եռակողմ՝ Ռուսաստան, Ադրբեջան, Հայաստան, կամ Մինսկի խումբ, որը ավելի մի քիչ քիչ ռեալիստական է այս պահին թվում Մինսկի խմբի համանախագահների միջև եղած անհաղթահարելի հակասությունների պատճառով։ Բայց եթե Ադրբեջանի ստանձնի, օրինակի համար, ինչ-որ պարտավորություններ, որ ինքը պատրաստ է ինստիտուցիոնալ բանակցությունների Լեռնային Ղարաբաղի այսօրվա իշխանությունների հետ։ Դա Ադրբեջանի համար ընդունելի ձևակերպումներով կարելի է կիրառել, որ ի վերջո կա էնտեղ հայկական բնակչություն, նա ունի իր ներկայացուցիչները, և իրենց հետ ինչ-որ հարց կարգավորելու համար իրենք պետք է մտնեն ինստիտուցիոնալ բանակցությունների մեջ։ Հարցազրույցն ամբողջությամբ կարող եք դիտել այստեղ.   "
Քաղաքականություն,Իշխանական պատգամավորն՝ ընդդիմադիրներին․ «Խաղաղության օրակարգի հակառակը ո՞րն է» ," Թե՛ Ազգային ժողովի դահլիճը, թե՛ հրապարակը երկխոսության համար լեգիտիմ և հասկանալի վայրեր են, «Ազատության» հետ զրույցում ասաց խորհրդարանի իշխող «Քաղաքացիական պայմանագիր» խմբակցության պատգամավոր, Եվրոպական ինտեգրման հարցերի մշտական հանձնաժողովի նախագահ Արման Եղոյանը՝ նկատելով՝ ընդդիմադիրնեիրը ո՛չ այնտեղ են մի կարգին բան ասում, ո՛չ այստեղ։Եղոյանը շեշտեց՝ իշխող խմբակցությունը չէ, որ ընդդիմադիրներին հենց իրենց իսկ աշխատավայր պիտի հրավիրի՝ երկխոսության՝ նկատելով՝ նրանց Ազգային ժողով են հրավիրել ընտրողները։Եղոյանի հետ հարցազրույցից մի հատված ներկայացնում ենք ստորև․«Ազատություն»․ - Խորհրդարանական ձեր գործընկերները դահլիճ վերադառնալ կարծես չեն պատրաստվում և իմպիչմենտի մասին էր խոսում Իշխան Սաղաթելյանը։Եղոյան․ - Ինձ թվաց վերադառնում են, բա՞ն է փոխվել։«Ազատություն»․ - Կարծես թե դեռ չէ, պարոն Եղոյան, ինչո՞ւ չեք հրավիրում նրանց երկխոսության։Եղոյան․ - Ո՞ւր հրավիրեմ։«Ազատություն»․ - Քննարկելու այս իրավիճակից դուրս գալը։Եղոյան․ - Դե Ազգային ժողովի դահլիճը հենց երկխոսության տեղ է, այսինքն՝ դա իրենց աշխատավայրն է, ես հրավիրեմ իրենց աշխատավա՞յր, ես լավ չհասկացա։ Իրենց ընտրողներն են իրենց ուղարկել, հրավիրել էդտեղ արդեն իսկ մեկ տարի առաջ։ Ես հրավիրե՞մ։ Ոչ մեկ ինձ չի զանգում առավոտյան, ասում՝ «կգնաս գործի, դու պիտի գնաս գործի»։«Ազատություն»․ - Չէ, նրանք ասում են, որ «ձեր ընտրողներն են արդեն ձեզ հետ կանչում պատերազմից երկու տարի անց և ընտրություններից մեկ տարի անց ձախողել են, դա ցույց են տվել այս վերջին երկու տարիները»։Եղոյան․ - Հա այդ հարցերի բարձրացնելու տեղն էլ է Ազգային ժողովի դահլիճը, ես ավելի պատեհ տեղ չեմ պատկերացնում՝ կա՛մ դահլիճը, կա՛մ հրապարակը, երկուսն էլ ինձ համար հասկանալի ու լեգիտիմ ճանապարհներ են, բայց իրենք ո՛չ այնտեղ են մի կարգին բան ասում, ո՛չ այստեղ են մի կարգին բան ասում, ես ընդհանրապես չեմ հասկանում՝ իրենք ինչ են ասում։«Ազատություն»․ - Լեգիտիմ չէ՞ այդ պահանջը, որ խաղաղության օրակարգ եք ասում, որը կյանքի չի կոչվում։ Ասում էիք՝ «անջատում հանուն փրկության», հիմա միանգամայն այլ։Եղոյան․ - Օրակարգը Դուք այսպես մի հասկացեք էլի, այսինքն՝ մի բաժակ ջուր չի, որ ասեմ՝ «ես հեսա մի բաժակ ջուր կբերեմ», ասեն՝ «դե, ո՞ւր ա, բեր, 5 րոպեն անցավ, իմ մի բաժակ ջուրը չբերեցիր»։ Խաղաղության օրակարգը, խաղաղություն հաստատելը բարդ պրոցես է։ Այսինքն՝ դրա հակառակը ո՞րն է, ես էդ քննադատներին եմ ուզում էս հարցը տալ, պատերազմի օրակարգ հայտարարե՞նք։ Ասենք լավ, սխալ ենք, խաղաղությունից չխոսենք, բա ինչի՞ց խոսենք, խոսենք պատերազմի՞ց։ Ասենք՝ «այ եթե հանկարծ իրենք իրենց լավ չպահեն, մենք կգնանք, կգրավենք, կջարդենք», հա՞։ Էդ քննադատությունը ես Ֆեյսբուքում շատ եմ տեսնում ու միշտ ուզում եմ հարցնել էդ գրողին։ Ասում են՝ «վայ, է՞ս ա ձեր խաղաղությունը»։ Չէ՛, դա չի, բայց դրա հակառակը ո՞րն է, լավ դա չի։ Էն էլ պետք ա ասեն՝ «է՞ս ա ձեր պատերազմը»։ Իրանց առաջարկածը ո՞րն ա էլի, թե՞ լռելն ա իրանց առաջարկածը, լռությո՞ւնը միգուցե։Շաբաթներ շարունակ փողոցային պայքարի դուրս ելած խորհրդարանական ընդդիմությունը չի հստակեցնում արդյոք մասնակցելու են խորհրդարանի՝ աշնանը մեկնարկող նիստերին։ Ընդդիմադիրները կրկին պնդում են՝ Ազգային ժողով վերադառնալու են բացառապես իրենց օրակարգով, իսկ օրակարգում Արցախի հարցն է, հայ-թուրքական հարաբերությունները և Փաշինյանի հեռացումը։  "
Քաղաքականություն,"Ընտրություններից մեկ տարի առաջ Երևանում քարոզարշավն սկսվել է, լինելու է բավականին դաժան մրցակցություն. Իոաննիսյան"," Նախկին քաղաքապետ Հայկ Մարությանը, որ պաշտոնից հեռացվեց անցած տարվա դեկտեմբերին, «Քաղաքապետը» վերնագրով մոնոներկայացմամբ վերադառնում է բեմ։ Սեպտեմբերից մինչև նոյեմբերի կեսը պլանավորված 11 ներկայացումների գրեթե բոլոր տոմսերը սպառվեցին 1 օրվա ընթացքում։Մարությանը վերադառնում է թատրոնի՞, թե՞ նաև քաղաքական բեմ, այս հարցի պատասխանը նրա գրասենյակից չհաջողվեց ստանալ, սակայն ներկայացման անոնսում նա խոստանում է թեմային անդրադառնալ Սունդուկյանի բեմից։ Որպես «Քաղաքացիական պայմանագրի» թեկնածու հաղթած, ապա ավագանու կողմից անվստահության միջոցով պաշտոնից ազատված Մարությանը, իր էջում անդրադառնալով տոմսերի կայծակնային արագությամբ վաճառքին, գրել է, որ «անչափ զգացված է դրական արձագանքի համար»:Երևանի առաջիկա ընտրություններն անցկացվելու են 2023 թվականին, իշխող «Քաղաքացիական պայմանագիրը» դեռ այս տարվա մարտին է հայտարարել, որ իրենց թեկնածուն նախկին փոխվարչապետ Տիգրան Ավինյանն է։ Վերջինս իր ֆեյսբուքյան էջում արդեն անդրադառնում է քաղաքային կյանքի խնդիրներին, կիսվում իր գործունեության մասին տեղեկություններով, տեղադրում հարցազրույցներ և այլն։Մամուլում հրապարակումներ կան, որ ընդդիմության թեկնածուն էլ կարող է լինել երկրորդ նախագահ Ռոբերտ Քոչարյանի կրտսեր որդին՝ Լևոն Քոչարյանը: Վերջինս ոչինչ չբացառեց, սակայն ասաց, որ այդ հարցում որոշում դեռ չունեն։«Ես այս պահին նման որոշում չունեմ ընդհանրապես, մեր թիմը, նաև քաղաքական թիմը այդ հարցը չի քննարկել», - ասաց նա:Արդյո՞ք տարբեր քաղաքական ուժեր արդեն սկսել են թաքնված քարոզարշավը։«Ես կասեի, որ բնական է, որ քաղաքական ուժերը, պոտենցիալ թեկնածուները փորձում են արդեն քարոզարշավով զբաղվել, իրենց հեղինակությունը, ռեյտինգը բարձրացնել, կողմնակիցներ հավաքել: Դա բավականին նորմալ պրոցես է», - նշեց տարիներ շարունակ ընտրություններին ու նախընտրական արշավներին հետևած Դանիել Իոաննիսյանը:Նրա կարծիքով՝ ոչ միայն Ավինյանը, այլև մյուս թեկնածուներն են սկսել նախընտրական արշավն ընտրություններից ավելի քան 1 տարի առաջ. «Ի վերջո, մենք պետք է արձանագրենք, որ նախընտրական քարոզարշավի ժամանակահատվածը ոչ թե այն ժամանակահատվածն է, որից դուրս արգելվում է նախընտրական քարոզչություն անել, այլ դա այն ժամանակահատվածն է, երբ նախընտրական քարոզչության կանոնները խիստ կանոնակարգված են»:Ժողովրդավարական աշխարհում տարածված միտում է հաջորդ ընտրությունների քարոզարշավը սկսել նախորդ ընտրությունների հենց հաջորդ օրվանից, ասում է Իոաննիսյանը։«Այո, մինչև 18 թվականը մենք ունեինք մի իրավիճակ, երբ ընտրությունների արդյունքները բավականին կանխատեսելի էին, և չկար իրական մրցակցություն: Հիմա մենք տեսնում ենք, որ կա իրական մրցակցություն, և այդ մրցակցությունն ամեն ինչ խոստանում է, որ լինելու է բավականին դաժան մրցակցություն: Ես հուսով եմ, որ այն կլինի մաքսիմալ օրինականության տրամաբանության մեջ, բայց առաջին ինչ-որ առումով աննախադեպ իրավիճակն է, որ մի տարի առաջ գիտեինք, որ մի տարուց լինելու են ընտրություններ, այդ ընտրությունները լինելու են մրցակցային, այդ ընտրությունների արդյունքներն այդքան էլ միարժեք չեն` մեղմ ասած», - շեշտեց նա:Արդյո՞ք ընտրությունները կլինեն ազատ ու արդար. Երևանի փողոցներում բոլորը չէ, որ այս համոզմունքն ունեն։«Իրենք ինչքան հնարավորություն ունեն, ռեզերվ ունեն, կօգտագործեն», - ասաց տեղացիներից մեկը:Շատերն էլ նշում էին, որ քաղաքային խնդիրների մասին տեղյակ են, բայց գլխավորապես կենտրոնացած են անվտանգային հարցերի վրա. «Որ ասեմ` հետևում եմ, չէ, բայց դե, բնականաբար, նայում ենք, նեղվում ենք այս վիճակից, շատ ծանր եմ տանում … պատերազմի էդ վիճակը»:«Ուզում եմ, որ խաղաղություն լինի Հայաստան աշխարհում…. ոչ մի փոփոխություն չզգացինք, ով էլ եկավ, նույնը շարունակվեց», - ասաց մեկ այլ քաղաքացի:Հաջորդ տարվա Երևանի ավագանու ընտրությունների հստակ ամսաթիվը հայտնի չէ, սակայն ընտրություններն անցկացվելու են աշնանը։  "
Քաղաքականություն,"Փաշինյանն ու Ալիևը դեռ համաձայնության չեն եկել անկյունաքարային հարցերում. Արման Եղոյան
"," Երևանին և Բաքվին անկյունաքարային կետերով դեռ համաձայնության հասնել չի հաջողվել, «Ազատության» հետ զրույցում ասաց ԱԺ «Քաղաքացիական պայմանագիր» խմբակցության պատգամավոր, Եվրոպական ինտեգրման հարցերի մշտական հանձնաժողովի նախագահ Արման Եղոյանը: Նա հիշեցրեց, որ Փաշինյան-Ալիև վերջին հանդիպմանը պայմանավորվածություն է ձեռք բերվել, որ նոյեմբերին արտգործնախարարները պիտի հանդիպեն:«Ինչը նշանակում է, որ դեռ աշխատելու տեղ կա, ու հնարավոր է այս երկու ամիսների ընթացքում դիրքորոշումները որոշակիորեն մոտեցնել», - նշեց նա: Ստորև ներկայացնում ենք հատված հարցազրույցից.«Ազատություն». - Այսօր սահմանին զինվոր է զոհվել հակառակորդի կրակոցից, և ընդհանրապես վերջին օրերին Ադրբեջանը պարբերաբար հայկական կողմին մեղադրում է իր դիրքերի ուղղությամբ կրակելու համար, Երևանը հերքում է: Եթե ընդհանրացնենք այս պատկերը, նշանակո՞ւմ է, որ բրյուսելյան բանակցությունները արդյունք չեն տվել, ավելին` դրանից հետո դրությունը լարվել է:Արման Եղոյան. - Չեմ կարող ասել նման կտրուկ ձևակերպում, որ արդյունք չեն տվել, բայց կարող եմ ասել, որ անկյունաքարային կետերով դեռ համաձայնության հասնել չի հաջողվել, բայց նաև պայմանավորվածություն է ձեռք բերվել, որ նոյեմբերին արտգործնախարարները պիտի հանդիպեն, ինչը նշանակում է, որ դեռ աշխատելու տեղ կա, ու հնարավոր է այս երկու ամիսների ընթացքում դիրքորոշումները որոշակիորեն մոտեցնել: Ի դեպ, հիմնական հարցը գիտեք` որն է, այսինքն` Արցախի հարցը դիտարկել Հայաստան-Ադրբեջան հարաբերությունների կարգավորման այդ փաթեթի մեջ, թե դուրս, իսկ ավելի կոնկրետ, եթե… սա հայկական տեսանկյունից ասացի ներառյալ, թե ոչ ներառյալ, իսկ ադրբեջանական տեսանկյունից դիտարկել, թե չդիտարկել ընդհանրապես որևէ կոնտեքստում: Բնականաբար, իրենց տեսանկյունից չդիտարկել:«Ազատություն». - Մեկնաբանելով այդ բանակցությունները` Իլհամ Ալիևն ասել է, որ առաջիկա ամիսներին արդեն իրատեսական է համարում կնքել խաղաղության պայմանագիր, որի հիմքում Ադրբեջանի հայտնի դրույթները պիտի լինեն, այդ թվում` ճանաչել միմյանց տարածքային ամբողջականությունը: Պարո՛ն Եղոյան, բայց ոչ մի խոսք Լեռնային Ղարաբաղի մասին:Արման Եղոյան. - Այո՛, իրենց կողմից, բնականաբար, խոսք չկա, չեն ուզում ընդհանրապես այդ մասին խոսել, մենք ուզում ենք այդ մասին խոսել: Դա է հիմնական անկյունաքարային տարաձայնությունը: Խոսել այդ մասին, թե չխոսել, եթե խոսել, ապա երբ խոսել այդ մասին, խոսել հիմա, թե խոսել հետո, խոսել ընդհանուր փաթեթի մեջ, թե խոսել ընդհանուր փաթեթից դուրս: Այստեղ է, որ կա որոշակի դիլեմա, ու այստեղ որոշակի դիլեմա կա նաև համանախագահողների շրջանում, ու նաև դրանով է իրավիճակը որոշակիորեն ավելի բարդ ու բազմաշերտ:«Ազատություն». - Ճի՞շտ է, որ Երևանն էլ է հակված առաջիկայում հասնել այդ պայմանագրի կնքմանը… Արման Եղոյան. - Եթե մեր ասած կետերը հաշվի առնվեն, հնարավոր լինի արցախահայության իրավունքների պաշտպանության երաշխիքների հարցում որոշակի շոշափելի ու կայուն առաջընթաց գրանցել, ես դա չեմ բացառում, եթե բայց:«Ազատություն». - Մամուլում հրապարակում եղավ, որ օրերս արդյունքների ամփոփմանը` վարչապետի խմբակցության պատգամավորների հետ քննարկման ժամանակ, հնչել է այդպիսի միտք նաև Փաշինյանի կողմից:Արման Եղոյան. - Կարող եմ այդ հարցին շատ ուղիղ պատասխանել, բայց ես սովորություն չունեմ փակ հանդիպումից, նույնիսկ եթե այդտեղ որևէ գաղտնիք չկա, ուղղակի սղագրության նման մտքերը հանել դուրս ու վերաշարադրել: Ես ասացի, որ նման հավանականություն կա:   "
Քաղաքականություն,Ալավերդիում քարոզարշավ է. «Քաղաքացիական պայմանագիրը» և «Ապրելու երկիրը» հայտարարում են` ազնիվ պայքարի կողմնակից են ," Չորս կուսակցություն պայքար է սկսել Ալավերդու խոշորացվող համայնքի ղեկավարի պաշտոնի համար։ Քարոզարշավի մեկնարկին ընտրողները դեռ առավելապես «Քաղաքացիական պայմանագիր» ու «Ապրելու երկիր» կուսակցություններին են նշում որպես հիմնական մրցակիցներ։ Հայ ազգային կոնգրեսի և Հայ հեղափոխական դաշնակցության թեկնածուները շատերին դեռ անհայտ են։ Վերջիններս նաև գովազդային պաստառներ չունեն, ակտիվ քարոզարշավ չես սկսել։«Քաղաքացիական պայմանագրի» թեկնածու Արեն Մկրտչյանը, որ խորհրդարանի պատգամավոր է, ասում է՝ ընտրվելու դեպքում վայր կդնի մանդատն ու կանցնի «զանգվածային խնդիրներ և հուսալքություն ունեցող» համայնքի ղեկավարմանը։ Խոստանում է արմատախիլ անել կոռուպցիան համայնքապետարանում, ավելի սերտ համագործակցել կառավարության հետ ու խոշոր ներդրումներ բերել համայնք՝ գործընկերների օգնությամբ։«Մենք նախընտրական համերգներ, ձեթ, ալյուր, 20 հազար դրամներ, չգիտեմ ինչեր չենք բաժանում, չենք բաժանել, չենք բաժանելու, մենք գենետիկ անհամատեղելի ենք նման բովանդակության քարոզարշավների հետ: Սա քարոզչության մեկնարկն է, բնականաբար, աշխուժությունը գնալով կավելանա, քանի մոտենա դեպի սեպտեմբերի 25, մարդիկ ավելի ու ավելի տեղեկացված կլինեն», - ասաց նա:Սեպտեմբերի 25-ին կայանալիք ընտրություններով միավորվում են 4 հարևան համայնքներ՝ Ալավերդի կենտրոնով։ Իշխանության հիմնական մրցակիցը միավորվող համայնքներից մեկի՝ Ախթալայի գործող ղեկավար Արկադի Թամազյանն է։ Նախկին հանրապետականը դեռ 2017-ի ընտրություններին աջակցություն չստացավ հարազատ կուսակցությունից։ Ինքնաառաջադրվեց, հաղթեց կուսակցին, որ գործող համայնքապետն էր, և ընտրություններից անմիջապես հետո հրաժարվեց Հանրապետականի անդամությունից։ Անկուսակցական թեկնածուն այժմ գլխավորում է «Ապրելու երկրի» ընտրական ցուցակը։«Մենք սկզբից մտածում էինք Թամազյան դաշինքով հանդես գալ: Քանի որ այդ հնարավորությունը չի տալիս Ընտրական օրենսգիրքը, մենք փորձել ենք համագործակցել, և ստացվել է` «Ապրելու երկիր» կուսակցության հետ համատեղ գնում ենք արդեն ընտրություններին», - նկատեց նա:Թեկնածուն շեշտում է՝ պաշտոնավարման 5 տարիներին աննախադեպ խոշոր ծրագրեր է բերել Ախթալա թե՛ պետական և թե՛ միջազգային ներդրումներով։ Նույնը կանի նոր էլ ավելի խոշորացող համայնքում. «Մենք ցանկացած խնդրի հետևից գնում ենք: Ձևաչափը, թե ձևաչափով կլուծենք, լուծում գտնում ենք, սա է կարևորը մեզ համար»:Մրցապայքարի մեջ մտած չորս թեկնածուներից միայն Արեն Մկրտչյանն ու Արկադի Թամազյանն են ընտրողների հետ հրապարակային հանդիպումներ սկսել, թեև ընտրություններին 20 օր է մնացել։ «Ապրելու երկրի» թեկնածուն գյուղերի կենտրոնում էր լսում մարդկանց խնդիրներն ու ներկայացնում ծրագրերը, իշխանության թեկնածուն՝ շրջում Ալավերդիում, հորդորում մասնակցել քվեարկությանը։Արևածագ գյուղում հանդիպման եկած ընտրողներն առանց կոնկրետ փաստեր նշելու ասացին՝ վարչական ռեսուրսներ են կիրառում։Թե՛ «Քաղաքացիական պայմանագիրը» և թե՛ «Ապրելու երկիրը» հերքում են՝ ձայներ ունենալու նման մեթոդներն իրենց համար անընդունելի են, և որ ազնիվ մրցակցության կողմնակից են։«Առանց լարվածության, առանց ավելորդ սադրանքների տրվելու շփվում ենք քաղաքացիների հետ», - ասաց Արեն Մկրտչյանը:«Բայց ձեզանից էլ է կախված, մենակ մի ասեք ոչ մի ճնշում, որ դուք որևիցե մեկի ճնշումը թույլ չտաք, ո՞վ է ասելու, ի՞նչ են անելու», - ասաց Արկադի Թամազյանը:Հայ ազգային կոնգրեսի թեկնածու Նորայր Գևորգյանի թիմը դեռ քարոզարշավ չի սկսել։ Ասում է՝ ՀԱԿ-ը, որ Ալավերդիում առաջին անգամ է մասնակցում տեղական ընտրություններին, նոր ասելիքով կմասնակցեն համայնքի կառավարմանը։ Կարծում է՝ գործազրկության բարձր մակարդակ ունեցող շրջանում աշխատողների լուրջ պակաս կա։«Դրայվ է պետք այս քաղաքին, բիզնես միջավայրի հետ, բոլորի հետ շփվելով` նկատում եմ, որ բոլորի մոտ, ովքեր հասկանում են, որ կադրերն են որոշում ամեն ինչ, աշխատողի խնդիր կա, մասնագետի խնդիր կա, որակյալ բանվորի նույնիսկ խնդիր կա, բարեխիղճ բանվորի խնդիր կա», - նշեց նա:Դաշնակցությունը ներկայացնող, նախկին հանրապետական Սուրեն Թամազյանը 12 տարի ղեկավարել է Ախթալա քաղաքը։ Հետո հարազատ կուսակցությունից հեռացել՝ հայտարարելով, թե «իր գլխին գործ են սարքել»։ Թամազյանը մեղադրվում էր պաշտոնավարման տարիներին տեղական բյուջեի հաշվին շուկայականից բարձր գներով «Մերսեդես» մակնիշի ծառայողական ավտոմեքենա ձեռք բերելու համար։ Պաշտոնից հեռանալուց և ՀՀԿ անդամատոմսից հրաժարվելուց հետո դատարանը նրան մեղավոր էր ճանաչել և տուգանել ընդամենը 200 հազար դրամով։ 14 տարի առաջ Հանրապետականից նեղացած Սուրեն Թամազյանը նույն Հանրապետականի գործընկեր Դաշնակցության ցուցակն է գլխավորում որպես անկուսակցական։«Տեսա, որ առաջադրված թեկնածուներից ոչ մեկը չի կարող մեր շրջանում հարցերը լուծել կամ չի ուզենա, անտարբեր չլինելով որոշեցի մասնակցել ընտրություններին», - ասաց նա:Ալավերդիում ընտրությունները տեղի կունենան սեպտեմբերի 25-ին։  "
Քաղաքականություն,"Հիմա մենք ինքներս ենք հայտնվել այն վիճակում, որտեղ ժամանակ ձգելու շանս չունենք. Անդրանիկ Քոչարյան"," Իշխող խմբակցությունից հաստատում են, որ Ադրբեջանի նախագահի հետ բրյուսելյան բանակցություններից հետո վարչապետ Փաշինյանը երեկ հանդիպել է «Քաղաքացիական պայմանագրի» պատգամավորների հետ և մանրամասներ ներկայացրել հայ-ադրբեջանական քննարկումից։ԱԺ պաշտպանության հանձնաժողովի նախագահը փակագծեր սակայն այսօր լրագրողների հետ զրույցում չբացեց. - «Մենք քննարկել ենք էսօրվա մեր անվտանգային իրավիճակը։ Բնականաբար, քաղաքական իշխանության և մեր պառլամենտական խմբի մոտ հարցեր են եղել, կիսվել ենք։ Հիմա էդ հարցերի հետ կապված, բնականաբար, շատ հարցերի պատասխաններ ստացել ենք վարչապետից»։«Ազատության» հարցին, որը վերաբերում էր Ադրբեջանի հետ խաղաղության պայմանագրի կնքման ժամկետներին, Քոչարյանն արձագանքեց. - «Էդ ուղղությամբ աշխատում են, հանդիպումներ են տեղի ունենում»։Հանդիպման մասին գրել էին իշխանությունների հետ կապվող լրատվամիջոցնեը՝ հայտնելով, թե իշխող խմբակցության պատգամավորներին վարչապետը հայտնել է, որ մինչև տարեվերջ տրամադրված է խաղաղության պայմանագիր կնքել։Անդրանիկ Քոչարյանը այսօր ամեն կերպ խուսափեց ժամկետներ մատնանշելուց, բայց իր խոսքում ակնարկեց, որ ժամանակ ձգելը հայկական կողմի շահերից չի բխում. - «Հակառակորդը շատ լավ գիտի ժամանակ ձգելու էֆեկտը որտեղ ա։ Հիմա մենք ինքներս ենք հայտնվել էն վիճակում, որտեղ ժամանակ ձգելու շանս մենք չունենք»։Դեռ շաբաթ օրը սակայն Հայաստանի արտգործնախարարը հայտարարում էր, որ Բաքուն միտված է տապալելու խաղաղության գործընթացը։ Միրզոյանը ըստ էության պատասխանում էր նախորդ օրը Ադրբեջանի նախագահի այն հայտարարությանը, թե հայկական կողմը ընդունել է Ադրբեջանի հինգ (այդ թվում միմյանց տարածքային ամբողջականությունը ընդունելու) առաջարկները, և խաղաղության պայմանագիրը հիմնված է լինելու այդ հինգ առաջարկների վրա։Ըստ Ալիևի, մի քանի ամսվա ընթացքում կողմերին կհաջողվի ավարտին հասցնել աշխատանքը և խաղաղության պայմանագիր կնքել։ Մինչդեռ Միրզոյանի հայտարարությունից պարզ է դառնում, որ, ըստ հայկական կողմի, բանակցությունների հիմք պետք է դառնան ոչ միայն Ադրբեջանի հինգ առաջարկները, այլև դրանց ի պատասխան ԵԱՀԿ Մինսկի խմբին ներկայացրած հայկական կողմի առաջարկները։Դեռ գարնանը արված այդ առաջարկում, Հայաստանը շեշտել էր, որ հայկական կողմի համար հիմնարար են Լեռնային Ղարաբաղի հայերի անվտանգության երաշխավորման, նրանց իրավունքների և ազատությունների հարգման, ինչպես նաև Արցախի վերջնական կարգավիճակի որոշման հարցերը՝ առանց հստակենելու, թե ինչ կարգավիճակ են պատկերացնում։Ըստ քաղաքագետ Բենիամին Պողոսյանի, Բաքվի համար անգամ այսպիսի ձևակերպումը ընդունելի չէ, և Ադրբեջանը առաջարկում է խաղաղության պայմանագրից ընդհանրապես դուրս թողնել Արցախի կարգավիճակի հարցը. - «Ադրբեջանը ցանկանում է հնարավորինս մաքսիմալ օգտագործել 2020 թվականի պատերազմում իր հաղթանակը և հարկադրել, որպեսզի Հայաստանը ստորագրի մի պայմանագիր, որտեղ Հայաստանը ևս կընդունի, որ որպես այդպիսին Արցախ վարչատարածքային միավոր գոյություն չունի, խնդիրը բացառապես Ադրբեջանի տարածքում ապրող, Ադրբեջանի քաղաքացի հանդիսացող էնթիկ հայերի իրավունքների պաշտպանության մեջ է։ Ադրբեջանի դիրքորոշումը սա է»։Փաշինյան - Ալիև հանդիպումը հյուրընկալած Եվրոպական խորհրդի նախագահ Շառլ Միշելը բանակցություններից հետո հայտարարություն էր տարածել, որում որևէ անդրադարձ չկար Լեռնային Ղարաբաղի հիմնախնդրին, թեև, ինչպես հաղորդել էր Հայաստանի վարչապետի աշխատակազմը, այդ մասին քննարկում եղել է։Այդ առնչությամբ Պողոսյանն ասաց. - «Կարծես թե օգոստոսի 31-ի հանդիպումը առավել պակաս արդյունավետն էր, և իմ մոտ կա տպավորություն, որ բանակցությունները եթե չասեմ փակուղում են, ապա հայտնվել են ինչ-որ տեղապտույտի մեջ։ Համենայն դեպս, սա իմ գնահատականն է առկա տեղեկատվության վերլուծության հիման վրա»։Օգոստոսի 31-ին Եվրոպական խորհրդի նախագահ Շառլ Միշելի միջնորդությամբ Փաշինյան - Ալիև շուրջ 4 ժամ տևած հանդիպումից հետո կողմերը պայմանավորվել են ԱԳՆ-ների մակարդակով շարունակել բանակցությունները խաղաղության պայմանագրի նախագծի մշակման շուրջ։ Այդ նպատակով Արարատ Միրզոյանն ու Ջեյհուն Բայրամովը առաջիկա մեկ ամսվա ընթացքում պետք է հանդիպեն։   "
Քաղաքականություն,"Միրզոյանը մեկնել է Մոսկվա, Պապիկյանը՝ ԱՄՆ"," Հայաստանի արտգործնախարար Արարատ Միրզոյանն այսօր աշխատանքային այցով կմեկնի Մոսկվա, որտեղ կհանդիպի իր գործընկեր, Ռուսասատանի արտգործնախարար Սերգեյ Լավրովի հետ։Ըստ Հայաստանի արտաքին քաղաքական գերատեսչության, հանդիպման ընթացքում կքննարկվեն տարածաշրջանային անվտանգությանն ու կայունությանը, ինչպես նաև հայ-ռուսական դաշնակցային հարաբերություններին վերաբերող հարցեր։ Հայաստանի և Ռուսաստանի արտգործնախարարները հեռախոսազրույց էին ունեցել սեպտեմբերի 2-ին։ Կողմերը քննարկել էին Ռուսաստանի, Հայաստանի և Ադրբեջանի ղեկավարների միջև 2020 թվականի նոյեմբերի 9-ի, 2021-ի հունվարի 11-ի և նոյեմբերի 26-ի եռակողմ պայմանավորվածությունների իրականացման ընթացքն ու հեռանկարները, անդրադարձել Հարավային Կովկասում անվտանգության և կայունության հարցերին, Լեռնային Ղարաբաղի հակամարտությանը: Լավրովն ու Միրզոյանը պայմանավորվել էին առաջիկայում շարունակել շփումները։Լավրով-Միրզոյան վերջին հանդիպումը Երևանում էր հունիսի 9-ին։ Ռուսաստանի արտգործնախարարը Երևան էր ժամանել Անկարայից, որտեղ բանակցություններ էր վարել իր թուրք պաշտոնակցի հետ:Այսօր առավոտյան Հայաստանի պաշտպանության նախարարությունն էլ տեղեկացրեց, որ նախարար Սուրեն Պապիկյանի գլխավորած պատվիրակությունն էլ աշխատանքային այցով մեկնել է ԱՄՆ։Որպես նախարար սա Պապիկյանի առաջին այցն է Միացյալ Նահանգներ։ Թե ինչ նպատակով է Հայաստանի ռազմական գերատեսչության ղեկավարն ԱՄՆ-ում և ինչ հանդիպումներ են նախատեսված, նախարարությունը չի մանրամասնում։  "
Քաղաքականություն,"Փաշինյան-Ալիև բրյուսելյան վերջին հանդիպմանն, ըստ քաղաքագետի, առաջընթաց կա՛մ չի եղել, կա՛մ եղել է բավականաչափ քիչ"," Օգոստոսի 31-ին Փաշինյան-Ալիև բրյուսելյան 4-ժամանոց հանդիպմանն «առավել քիչ առաջընթաց է ձեռքբերվել, եթե ընդհանրապես առաջընթաց ձեռք բերվել է», կարծում է քաղաքագետ Բենիամին Պողոսյանը։Եվրոպական խորհրդի նախագահ Շառլ Միշելի միջնորդությամբ Փաշինյան-Ալիև հանդիպումից հետո կողմերը հայտարարեցին, որ առաջընթաց կա, որ պայմանավորվել են արտգործնախարարների մակարդակով շարունակել բանակցությունները խաղաղության պայմանագրի նախագծի մշակման շուրջ։ Այդ նպատակով Արարատ Միրզոյանն ու Ջեյհուն Բայրամովն առաջիկա մեկ ամսվա ընթացքում պետք է հանդիպեն։Պողոսյանը նկատում է՝ արտգործնախարարների հանդիպման մասին խոսվում էր նաև նախորդ հանդիպումներից հետո՝ արդեն չորս-հինգ ամիս, սակայն լուրջ առաջընթաց չկա։Շառլ Միշելի ապրիլի 6-ի, մայիսի 22-ի և օգոստոսի 31-ի հանդիպումներից հետո հայտարարությունների տեքստերը վերլուծելիս ակնհայտ է դառնում, որ այս անգամ թերևս առաջընթաց կամ չի եղել, կամ եղել է բավականաչափ քիչ, ասաց քաղաքագետը։«Տեսեք․ նախ՝ խաղաղության պայմանագրի մասով․ առաջին անգամ դրա մասին խոսվեց ապրիլի 6-ի հայտարարության մեջ, նշվեց, որ արտաքին գործերի նախարարներն իրենց թիմերով պետք է սկսեն մոտ ապագայում աշխատանքը խաղաղության պայմանագրի վրա, դրանից հետո մենք տեսանք մի քանի հեռախոսազանգեր արտգործնախարարների միջև, մայիսի 22-ին նորից շեշտվեց, որ աշխատանքները շարունակվելու են խաղաղության պայմանագրի շուրջ, դրանից հետո եղավ ընդամենը մեկ հանդիպում արտգործնախարարների՝ հուլիսի 16 Թբիլիսիում, սակայն եթե հաշվի առնենք, որ այդ հանդիպումից ընդամենը երկու շաբաթ անց մենք ականատես եղանք ռազմական էսկալացիայի, նկատի ունեմ օգոստոսի 1, օգոստոսի 3՝ զոհեր, ապա հասկանալի է, որ դժվար թե կարելի է մեծ հաջողություն համարել հուլիսի 16-ի հանդիպումը։Հիմա եթե նայում ենք օգոստոսի 31-ի հայտարարությունը, նշվում է, որ առաջիկա մեկ ամսում արտգործնախարարները պետք է հանդիպեն և քննարկեն տեքստեր։ Սակայն, եթե դիտարկում ենք ընդհանուր պրոցեսի մեջ, ապա հասկանալի է, որ այդ մասին խոսվում է արդեն չորս-հինգ ամիս, սակայն լուրջ առաջընթաց չկա, էլ ավելի հստակ չէ վիճակը կոմունիկացիաների հետ կապված։ Մի խոսքով՝ եթե զուտ կոնտենտ վերլուծություն ենք անում Շառլ Միշելի հայտարարությունների, ապա իմ գնահատմամբ, այս հանդիպման ընթացքում առավել քիչ առաջընթաց է ձեռքբերվել, եթե ընդհանրապես առաջընթաց ձեռք բերվել է», - եզրափակեց Պողոսյանը։Ի դեպ, Փաշինյան Ալիև հանդիպումը հյուրընկալած Եվրոպական խորհրդի նախագահը բանակցություններից հետո հայտարարություն է տարածել, որում որևէ անդրադարձ չկար Լեռնային Ղարաբաղի հիմնախնդրին, թեև, ինչպես հաղորդել էր Հայաստանի վարչապետի աշխատակազմը, այդ մասին քննարկում եղել է։Հարցազրույցն ամբողջությամբ կարող եք դիտել ստորև․  "
Քաղաքականություն,Ալավերդու առաջիկա ՏԻՄ ընտրություններին 4 կուսակցություն է մասնակցում," Սեպտեմբերի 25-ին կայանալիք ընտրություններով Լոռու նախկինում արդեն խոշորացած չորս համայնքներ կմիավորվեն՝ Ալավերդի կենտրոնով։ 42 հազար բնակիչ կունենա մեծացող համայնքը, որ Հայաստանում ամենախոշորներից կլինի։Թե որքան արդյունավետ կդառնա կառավարումը խորհրդային տարիների շրջանին նմանեցվող համայնքում, արդեն չեն քննարկում։Հինգ տարի առաջ Օձունին միացած Արևածագի բնակիչները նոր ընտրություններով ալավերդցի կդառնան։«Որ հարցնեք, երևի մի 70 տոկոսը դեմ ա խոշորացմանը, չէ՞: Բայց քանի որ Օձունի հետ խոշորացված ենք եղել, մի կերպ արդեն մենք համակերպվել ենք: Փորձաշրջանն անցել ենք՝ սենց ասեմ», - «Ազատության» հետ զրույցում նշեց Արևածագի բնակիչներից մեկը:22 օրից կայանալիք ընտրություններին մասնակցում է չորս կուսակցություն՝ «Քաղաքացիական պայմանագիր»-ը, «Ապրելու երկիր»-ը, Հայ ազգային կոնգրեսն ու ՀՅ Դաշնակցությունը։ Միավորվող չորս համայնքների գործող ղեկավարները նախկինում Հանրապետական կուսակցության միջոցով են իշխանության եկել։ Բայց առաջիկա ընտրություններին նրանցից միայն Ախթալայի համայնքապետ Արկադի Թամազյանն է մասնակցում, որ «Ապրելու երկիր» կուսակցության ցուցակն է գլխավորում։ Մյուս համայնքապետերը չեն առաջադրվել։Ավելի վաղ Օձունի համայնքապետ Արսեն Տիտանյանն «Ազատությանն» ասել էր, որ դուրս է եկել քաղաքականությունից։ «Չէ, էս պահին ես չեմ առաջադրվում որևէ կուսակցությունով, որևէ պաշտոնի ակնկալիք չունեմ: Ես համարում եմ, որ ավարտում եմ իմ աշխատանքները, չորս անգամ ընտրվել եմ: Քաղաքական դաշտ չեմ ուզում, որովհետև չեմ ուզում քաղաքականության հետ առնչվեմ», - նշել էր Տիտանյանը:Ալավերդիում Հանրապետականը մշտապես մեծ ազդեցություն է ունեցել, որը ներկայացրել են ԱԺ նախկին փոխխոսնակ Էդուարդ Շարմազանովն ու Լոռու մարզպետ Արթուր Նալբանդյանը, ով ավելի վաղ նաև Ալավերդու քաղաքապետ է եղել։ Ներկայիս գործող համայնքապետն էլ նրանց թիմակիցն է։ Մինչդեռ Հանրապետական կուսակցությունը չի մասնակցում առաջիկա ընտրություններին։ Այդ մասին գոնե հրապարակային հայտարարություններ չեն արել:Թե՛ նախկին մարզպետը և թե՛ գործող համայնքապետը հրաժարվեցին մեկնաբանել՝ ինչու չեն մասնակցում ընտրություններին։ Ասացին՝ պարզապես այդպես են որոշել։Միավորվող չորս համայնքներում անցած հինգ տարիներին երկու խոշոր աշխատատեղ է փակվել՝ չեն գործում թե՛ Ալավերդու գործարանը և թե՛ Թեղուտի հանքավայրը։ Ավելի քան հազար գործազուրկ դարձած ընտրողներից շատերն այսօր արտերկիր են մեկնել, մյուսներն անգործ են կամ Թեղուտի հանքից մասնակի վճարում են ստանում։Արդեն քարոզարշավը մեկնարկել է։ 22 օրից քվեարկության մասնակցող ալավերդցիները կամ հրաժարվում էին պատասխանել «Ազատության» հարցերին, կամ էլ թվարկում էին բոլոր այն խնդիրները, որոնք իրենց հուսահատության են հասցրել։Ալավերդցի Աղունիկ Գիշյանն ասում է՝ տարիներ շարունակ խոստումներ են տվել, թե իրենց Էնգելս թաղամասը կարգի են բերելու, ճանապարհները նորոգելու են, բայց աղքատության բարձր մակարդակ ունեցող քաղաքում խնդիրները չեն պակասել. - «Ասին՝ լույսերը քաշում են, լույսերը քաշեցին, բերեցին հասցրին ընդեղ, որտեղ մի սյուն ա մնում, որ պիտի էդ սյունն էլ քաշեն, էդ սյունը շրջանցեցին, չքաշեցին: Ես գնացի քաղաքապետի մոտ՝ անձամբ ես, «ինչի՞ էդ մի սյունը», ինձ ինչ պատասխանեց՝ ասավ՝ «չի ըլի՞ էդ մեկն էլ ձեր տանից քաշենք»: Ասեցի՝ «կլինի, եթե կոմունալները իմ ամեն ամիս դուք տաք»:Ալավերդցի Գարուն Միքայելյանը համայնքապետարանի ենթակայության հիմնարկում է աշխատում՝ բնակշահագործման տեղամասում։ Ասում է՝ իր աշխատավայրն ընտրական տեղամաս է։ 20 տարի իր աչքի առաջ են տեղի ունեցել ընտրությունները, բայց նման նախընտրական պասիվություն երբեք չի տեսել։ Շատերն անգամ թեկնածուներին չեն ճանաչում, ասում է։ «Հիմա ցուցակները մեր մոտ փակցված ա, բայց հետաքրքրություն չեմ տեսնում: Զարմանում եմ, տենց չի էղել ոչ մի անգամ: Միշտ գալիս էին, հետաքրքրվում էին՝ արդյոք իրանք ցուցակում ներգրավված են, անճշտություններ, և այլն», - նշեց տիկին Գարունը:Սեպտեմբերի 25-ին տեղական ինքնակառավարման մարմինների ընտրություններ տեղի կունենան Հայաստանի 17 համայնքներում։   "
Քաղաքականություն,Պաշտոնական Երևանը պնդում է՝ Բաքուն միտված է տապալելու խաղաղության գործընթացը," Ադրբեջանը միտված է տապալելու խաղաղության գործընթացը, այսօր ասել է արտգործնախարար Արարատ Միրզոյանը՝ մանրամասնելով, որ պատասխանում է օգոստոսի 31-ի բրյուսելյան հանդիպման վերաբերյալ որոշ շահարկումներին։Նախքան պաշտոնական Երևանի այս հայտարարությունը, երեկ Իտալիայում լրագրողների հետ զրույցում Ադրբեջանի նախագահ Իլհամ Ալիևը հայտարարել էր, որ Ադրբեջանի և Հայաստանի արտգործնախարարների գործնական բանակցությունները խաղաղության պայմանագրի շուրջ հիմնված են լինելու Բաքվի առաջարկած և Երևանի կողմից ընդունված հինգ սկզբունքների վրա՝ երկու երկրների տարածքային ամբողջականության ճանաչում, տարածքային պահանջներից փոխադարձ հրաժարում, ուժի կամ ուժի սպառնալիքի չկիրառում, սահմանազատում և հաղորդակցությունների բացում։«Այս սկզբունքներն Ադրբեջանն առաջարկել է Հայաստանին, և Հայաստանի վարչապետն ընդունել է դրանք։ Դա վերահաստատվել է նաև երկու օր առաջ Բրյուսելում մեր հանդիպման ժամանակ», - ասել է Ալիևը:Ավելին՝ Ադրբեջանի առաջնորդը հույս է հայտնել, որ մի քանի ամսվա ընթացքում կողմերին կհաջողվի ավարտին հասցնել աշխատանքը և խաղաղության պայմանագիր կնքել․ - «Ես հավատում եմ, որ մի քանի ամսվա ընթացքում մենք կարող ենք ավարտին հասցնել աշխատանքը և խաղաղության պայմանագիր կնքել։ Եթե հայկական կողմը նման կամք դրսևորի, ապա, իմ կարծիքով, դա իրական է»։Ըստ էության պատասխանելով Ալիևին՝ արտգործնախարար Միրզոյանն այսօր ասել է, որ հայկական կողմի տեսակետն Ադրբեջանի առաջարկած հինգ կետերի վերաբերյալ անփոփոխ է, մանրամասնելով, որ այդ առաջարկներում Հայաստանի համար անընդունելի ոչինչ չկա, այլ բան, որ այդ առաջարկները չեն հասցեագրում Հայաստան-Ադրբեջան համապարփակ խաղաղության օրակարգի բոլոր հարցերը:Երբ գարնանը Բաքուն բացահայտեց իր հինգ սկզբունքները, պաշտոնական Երևանը, առանց հստակեցնելու՝ ինչ կարգավիճակ է պատկերացնում, պատախանեց, որ հայկական կողմի համար հիմնարար են Լեռնային Ղարաբաղի հայերի անվտանգության երաշխավորման, նրանց իրավունքների և ազատությունների հարգման, ինչպես նաև Արցախի վերջնական կարգավիճակի որոշման հարցերը։Այսօր Հայաստանի արտաքին գերատեսչության ղեկավարն ընդգծել է, որ ամիսներ առաջ ԵԱՀԿ Մինսկի խմբի համանախագահ երկրներին փոխանցել էին լրացված օրակարգ՝ հայտարարելով, որ հենց այդ հենքի վրա են պատրաստ շարունակել խաղաղության բանակցությունները։Արտգործնախարարի փոխանցմամբ՝ այս հանգամանքը ևս մեկ անգամ վերահաստատել է վարչապետ Փաշինյանը Ալիևի հետ Բրյուսելում տեղի ունեցած վերջին հանդիպման ընթացքում: «Այս տեսակետը չլսելը կամ չլսելու փորձերը հայկական կողմին հիմք են տալիս կասկածելու Ադրբեջանի՝ խաղաղության հասնելու մտադրության անկեղծության մեջ։ Ավելին` բանակցությունների շարունակական կամայական, իրականությանը չհամապատասխանող մեկնաբանությունները և պայմանավորվածությունների կատարումից խուսափելը թույլ են տալիս մտածելու, որ Ադրբեջանը միտված է տապալելու խաղաղության գործընթացը և ուժի կիրառման միջոցով շարունակելու էթնիկ զտումների իր քաղաքականությունը», - ասված է արտգործանախարարի մեկնաբանությունում: Ազգային ժողովի ընդդիմադիր «Պատվիվ ունեմ» խմբակցության ղեկավար Հայկ Մամիջանյանի կարծիքով՝ փոխադարձ այս հայտարարությունները վկայում են, որ հետպատերազմական բանակցությունները Հայաստանի համար աղետալի փուլում են:«Այսինքն, այն ամենը, ինչի մասին ընդդիմադիր շատ ու շատ գործիչներ զգուշացնում էին դեռևս ամիսներ առաջ, այժմ արդեն տեսանելի իրականություն է դարձել, և դա այնքան անհերքելի փաստ է, որ ընդունում են նույնիսկ ՔՊ-ական տարբեր կալիբրի պաշտոնյաներ: Անկախ նրանից՝ այն կավարտվի պայմանագրով, թե կմնա փակուղու մեջ, ցավոք սրտի, այս պահին բոլոր նախադրյալները ցույց են տալիս, որ երկու պարագայում էլ այդ արդյունքը ի վնաս Հայաստանի Հանրապետության և Արցախի շահերի է լինելու», - «Ազատության» հետ զրույցում ասաց Մամիջանյանը:Իշխող «Քաղաքացիական պայմանագրի» խմբակցության պատգամավորները բրյուսելյան բանակցություններից հետո վարչապետի հետ հանդիպում չեն ունեցել և նոր մանրամասների չեն տիրապետում։ Խմբակցությունից Վլադիմիր Վարդանյանը միայն ասաց՝ խաղաղության դարաշրջանը շարունակում է մնալ իրենց օրակարգում:«Բանակցային գործընթացի նրբությունը պահանջում է շատ աշխատանք և քիչ խոսք», - ասաց Վարդանյանը:Օգոստոսի 31-ին Եվրոպական խորհրդի նախագահ Շառլ Միշելի միջնորդությամբ Փաշինյան-Ալիև 4-ժամանոց հանդիպումից հետո կողմերը պայմանավորվել են ԱԳՆ-ների մակարդակով շարունակել բանակցությունները խաղաղության պայմանագրի նախագծի մշակման շուրջ։ Այդ նպատակով Արարատ Միրզոյանն ու Ջեյհուն Բայրամովը առաջիկա մեկ ամսվա ընթացքում պետք է հանդիպեն։Ի դեպ, Փաշինյան Ալիև հանդիպումը հյուրընկալած Եվրոպական խորհրդի նախագահը բանակցություններից հետո հայտարարություն է տարածել, որում որևէ անդրադարձ չկար Լեռնային Ղարաբաղի հիմնախնդրին, թեև, ինչպես հաղորդել էր Հայաստանի վարչապետի աշխատակազմը, այդ մասին քննարկում եղել է։   "
Քաղաքականություն,"Ընդդիմությունը Փաշինյան-Ալիև հանդիպումը ձախողված է որակում, իշխանությունը` առաջընթաց"," Կառավարության այսօրվա նիստում վարչապետ Փաշինյանը հակիրճ անդրադարձավ Ադրբեջանի ղեկավարի հետ երեկվա հանդիպմանը։ Ավելի քան չորս ժամ տևած բրյուսելյան բանակցություններից մանրամասներ չհայտնեց։ Խաղաղության հնարավոր լուծումներն ակնհայտ չեն, հեշտ չեն, նիստում խոստովանեց Հայաստանի ղեկավարը. «Քննարկումը ծավալուն է եղել, քննարկումը հեշտ չէ»:Հանդիպումից հետո երեկ կառավարությունը հաղորդեց, որ պայմանավորվածություն է ձեռք բերվել արտգործնախարարների մակարդակով շարունակել «առարկայական բանակցությունները խաղաղության պայմանագրի նախագծի մշակման շուրջ։ Այդ նպատակով մեկ ամսվա ընթացքում կհանդիպեն Հայաստանի ու Ադրբեջանի արտգործնախարարները։ Թե ինչ սկզբունքների հիման վրա են Արարատ Միրզոյանն ու Ջեհյուն Բայրամովը աշխատելու փաստաթղթի վրա, վարչապետը այսօր էլ չհայտնեց։«Հետագայում եթե կլինեն կամ մանրամասներ, կամ առաջարկներ, կամ թեմաներ, որոնք այնքան հասունացած կլինեն, որ անհրաժեշտ լինի քննարկել կառավարությունում, հանրության հետ, քաղաքական ուժերի հետ, մենք դա, իհարկե, անպայման կանենք», - խոստացավ նա:Ամիսներ առաջ Բաքուն 5 սկզբունքներ էր ներկայացրել, որին Հայաստանը արձագանքել էր վեց կետանոց պատասխանով։ Բաքուն դա անգամ առաջարկ չէր համարել։ Ադրբեջանը, Ղարաբաղի հարցը փակված համարելով, Հայաստանից պահանջել էր միմյանց տարածքային ամբողջականության ճանաչում, տարածքային պահանջների բացառում, նաև՝ սահմանազատում, դիվանագիտական հարաբերությունների հաստատում, կոմունիկացիաների բացում։Երևանն ընդունելի էր համարել Բաքվի առաջարկները, պատասխանել էին՝ Ադրբեջանից Հայաստանը տարածքային պահանջներ չունի։ Առանց հստակեցնելու՝ ինչ կարգավիճակ են պատկերացնում, նաև շեշտել էին՝ հայկական կողմի համար հիմնարար է Լեռնային Ղարաբաղի հայերի անվտանգության երաշխավորման, նրանց իրավունքների և ազատությունների հարգման, ինչպես նաև Արցախի վերջնական կարգավիճակի որոշման հարցերը։ Երեկվա բանակցություններից հետո Եվրոպական խորհրդի նախագահի հայտարարությունում ղարաբաղյան հակամարտության մասին որևէ բառ չկար, թեև վարչապետի աշխատակազմից հայտնել էին, որ այդ հարցը ևս քննարկվել է:Բրյուսելյան հանդիպումից դժգոհ է խորհրդարանական ընդդիմությունը։ «Պատիվ ունեմ» խմբակցության ղեկավար Հայկ Մամիջանյանը հանդիպումը որակում է ձախողված` Արցախից ձեռքերը լվացել է Հայաստանի իշխանությունը։ Այն խնդիրները, որ Հայաստանի դիվանագիտության նախապայմաններն էին՝ գերիների վերադարձը, Հայաստանի սուվերեն տարածքից ադրբեջանական զորքերի դուրսբերումը, այս էջերը փակել են, կարծում է ընդդիմադիր պատգամավորը։«Փաշինյանի բանակցած ցանկացած բանակցային փուլը ենթադրում է նոր կորուստներ` դրանք կարող են լինել թե տարածքային հայրենազրկման տրամաբանության մեջ, թե անվտանգային երաշխիքների տեսանկյունից: Ողջ բանակցային գործընթացը շրջանցում է Արցախի կարգավիճակը, շրջանցում է փաստացի գերիների հարցը, շրջանցում է այս պահին զինյալների հեռացումը ՀՀ սուվերեն տարածքից և կառուցված է ափալ-թափալ հող, հայրենիք վաճառելու տրամաբանության վրա», - ասաց նա:Վարչապետի մամուլի ծառայությունից երեկ հայտնել էին՝ եռակողմ հանդիպման ժամանակ քննարկված հարցերից մեկն էլ գերիների ազատ արձակման և անհետ կորածների ճակատագրի պարզաբանման վերաբերյալ է եղել։ Եվրոպական խորհրդի նախագահն էլ, որի միջնորդությամբ էր հանդիպումը, իր հայտարարությունում նշել էր՝ ադրբեջանական կողմի հետ զրույցում ընդգծել է հայ գերիների վերադարձի կարևորությունը։Իշխող խմբակցությունից պատգամավոր Վիգեն Խաչատրյանը հանդիպումը առաջընթաց է համարում։ Խաղաղության նախագծի վերաբերյալ ենթադրությունները, թեև, դեռ վաղ են, ասում է, բայց տեղաշարժ կա։«Հասկանալի է, որ Ադրբեջանը փորձելու է մասիքում իր համար շահավետ լուծումներ երաշխավորել: Մեր խնդիրը հակառակն է` մենք նպատակ ունենք երաշխավորել ՀՀ տարածքային անձեռնմխելիությունը, ինքիշխանությունը, որը շատ կարևոր է, և Արցախի ժողովրդի համար այն պայմանների ստեղծում, որոնք չեն վտանգի, որ նրանք հավերժ ապրեն իրենց պատմական հայրենիքում», - նշեց նա։Ըստ իշխանության ներկայացուցչի՝ Ռուսաստանն ուզում է` Արցախի կարգավիճակի հարցը օդում մնա, և ռուս խաղաղապահները երաշխավորեն Արցախի անվտանգությունը։ Վիգեն Խաչատրյանը սա վտանգավոր է համարում` մի օր խաղաղապահները դուրս կգան, ու Արցախը կհայաթափվի։ Արևմուտքը, ըստ Խաչատրյանի, առաջարկում է` Արցախը Ադրբեջանի կազմում մնա՝ արցախցիների անվտանգության ու իրավունքների երաշխիքներով։«Որքան ես եմ հասկացել, պետք է ճանաչել Արցախի ինքնորոշման իրավունք Ադրբեջանի կազմում, դա նրանք ակնհայտ ասում են, որ Ադրբեջանից դուրս Արցախ չեն տեսնում, բայց մյուս կողմից` Արցախին տեսնում են որպես ինքնատիպ մի կառուցվածք, տարածք, որտեղ հայերն ապրում են իրենց պատմական հայրենիքում, պատմականորեն նրանք Ադրբեջանի կազմում են, բայց պիտի իրենց բոլոր իրավունքները` ինքնուրույն ապրելու, իրենց բախտը տնօրինելու, որոշեն առանց Ադրբեջանի մասնատման: Սա է իրողությունը: Ռուսական տարբերակի դեպքում մենք ընդունենք մի ճշմարտություն` որ օրը ռուսները հրաժարվեն իրենց առաքելությունից, մենք պիտի Ղարաբաղը հայաթափենք: Եթե մենք սրա հետ համաձայնենք, մենք պիտի Արևմուտքի հետ հիմա չխոսենք, ասենք շնորհակալություն, բայց մենք ոնց որ դրա հետ համաձայն չենք», - շեշտեց իշխանական պատգամավորը:Փաշինյան-Ալիև հաջորդ հանդիպումը նախատեսվում է նոյեմբերին, թե կոնկրետ որտեղ, դեռ չեն հայտնում։ Սահմանազատման և սահմանային անվտանգության հարցերի հանձնաժողովի հաջորդ նիստն էլ նոյեմբերին տեղի կունենա՝ Բրյուսելում։  "
Քաղաքականություն,"Ընդդիմությունը «որպես միասնական դրսևորվող ճակատ քաղաքական, գոյություն չունի». Արսեն Թորոսյան"," «Ազատություն». - Փողոցային պայքարը վերսկսում է ընդդիմությունը, գուցե նաև վարչապետին իմփիչմենթ հայտնելու գործընթաց սկսվի։ Դա կապում են փողոցի մարդաշատությամբ և այլն։ Դուք պատրաստվո՞ւմ եք քայլ անել երկխոսության համար։Թորոսյան. - Մենք արդեն երևի հոգնել ենք քայլեր անելուց, բայց, հոգնելով հանդերձ, էլի կանենք՝ եթե անհրաժեշտությունը գա։ Ուղիղ մի տարի ա, որ Ազգային ժողովը նոր աշխատում ա։ Մի տարի մի ամիս մոտավորապես։ Եվ մենք ի սկզբանե, այդ թվում դա գաղտնիք չի և թաքուն չի արվել, բաց ենք եղել երկխոսության համար՝ հարգելով մեր քաղաքացիների տված քվեն։ Ազգային ժողովի ձևավորման փուլում, երբ որ ընտրվեցին հանձնաժողովների նախագահներ, Ազգային ժողովի փոխնախագահը և այլն, մենք գնացել ենք խորհրդարանական աշխատանքի։ Ընթացքում տեղի են ունեցել պրոցեսներ, որոնք հակառակին են տարել, այսինքն՝ մեր գործընկերները չեն ուզում կոնստրուկտիվ և կառուցողական՝ էն իմաստով, որ արդյունք բերող աշխատանք։ Ամեն անգամ իրանք ընկնում են նույն շրջափուլերի մեջ։ Լավ, հիմա գարնանից հետո ի՞նչ ա փոխվել, որ նոր ակնկալիքներ ունեն։ Էլ չեմ ասում իմփիչմենթի ակնկալիք։ Տարրական մաթեմատիկա ա պետք իմանալ հասկանալու համար դա ստացվող մի բան է թե չէ։ Եթե իրանք գիտեն էդ մաթեմատիկան, նաև գիտեն, որ չի ստացվելու։ Հետևաբար ինչի՞ են մտնում էդ պրոցեսի մեջ։«Ազատություն». - Հաշվարկները ձեր թիմից մարդկանց պոկելն է։Թորոսյան. - Մեր թիմից էս արդեն էրկու տարի ա, իրանք մարդ են պոկում, տարատեսակ ասեկոսներ տարածում, որ իրանց գրպանում կա, օրինակ, տաս պայմանագիր էն ժամանակ «Իմ քայլը» խմբակցությունից, հիմա չգիտեմ քանի պատգամավոր «Քաղաքացիական պայմանագիր» խմբակցությունից, բայց իրավիճակը և փորձը ցույց ա տալիս, որ լրիվ հակառակն ա։ Այսինքն՝ ոչ միայն չկա, այլև իրանք են քանդվում որպես միավոր քաղաքական։ Նաև դրա մասին են վկայում... չասեմ էլ իրանց քվեարկությունները, որ միակամ չեն, վերջացրած հենց էս պահին տեղի ունեցող քաղաքական պրոցեսներում իրանց մասնակցությունը։ Մենք ունենք հիմա ՏԻՄ ընտրություններ, Ազգային ժողովում ներկայացված ոչ մի խմբակցություն չի մասնակցում էդ ընտրություններին։ Մասնակցում է միայն մի խմբակցության մի քաղաքական ուժ։ Հետևաբար իրանք, որպես միասնական դրսևորվող ճակատ քաղաքական, գոյություն չունեն։ Հետևաբար ավելի լավ կլինի իրանք մտածեն իրանց քաղաքական ապագայի մասին, քան թե մեր։ Որովհետև իրանց գործողություններով մեր քաղաքական ապագան ոչ մի կերպ չի որոշվելու։«Ազատություն». - Դուք չեք ընդունում, որ այնքան կտրուկ է փոխվել 2021-ի հուլիսի ընտրություններից հետո իրավիճակը, որ իսկապես պետք է գնալ արտահերթ լուծումների։ Խաղաղության օրակարգ եք խոստացել, ասել եք՝ կարգավորվելու է «Անջատում հանուն փրկության» սկզբունքով, հիմա Ղարաբաղի այլ ինքնավարության կարգավիճակի մասին եք խոսում։Թորոսյան. - Ես կարծում եմ, որ անհրաժեշտություն չկա արտահերթ ընտրությունների, և մենք արդեն մի անգամ հրաժարական տալով՝ տեղ են են ունեցել արտահերթ ընտրություններ, որպեսզի մեր ժողովուրդը որոշի, թե ով ա լինելու Հայաստանում իշխանություն։ Էդ որոշումը կայացվել է, նաև որոշում է կայացվել, որ ընդդիմությունն էլ իրենք պետք է լինել։ Իրանք առաջինը իրանց տված քվեն չեն հարգում և չեն սպասարկում, հիմա նաև մտածում են մյուսների տված քվեյի մասին։ Ես կարծում եմ, որ իրավիճակը այնքան չի փոխվել, որ տեղի ունենան [արտահերթ ընտրություններ], և չկա ներքաղաքական կրիզիս, ճգնաժամ, որը պետք է լուծվի արտահերթ ընտրությունների միջոցով, ինչը ինչ-որ չափով եղել ա հետպատերազմական իրավիճակում և լուծվել ա արտահերթ ընտրություններով։ Ինչ վերաբերում է Լեռնայի Ղարաբաղի կամ արտաքին ընդհանրապես ֆրոնտում տեղի ունեցող պրոցեսների հետ, շատ բան կարող է փոխվել և փոխվում է և հենց հիմա էլ կարող է փոխվել՝ այդ թվում նաև մեզնից չկախված հանգամանքներով [պայմանավորված]։ Դա չի նշանակում, որ ամեն անգամ պետք ա իրականացնենք արտահերթ ընտրություններ հենց արտաքին ֆրոնտում որևէ բան ա փոխվում։ Հակառակը, ես կարծում եմ, էդ փոփոխությունները պետք ա բերեն կոնսոլիդացիայի, այդ թվում՝ այլ քաղաքական ուժերի, որպեսզի կարողանանք դրանց դիմակայել, այլ ոչ թե նորից տանենք, որ արտաքին ցնցումը բերի ներքին ցնցման։ Կամ հակառակը, մեր դեպքում կարծես էրկուսն էլ գործում ա. արտաքին ցնցումները օգտագործվում են ներքին ցնցումները ակտիվացնելու համար, ներքին ցնցումները արտաքին ուժերի կողմից օգտագործվում են արտաքին ցնցումներ հրահրելու համար... կարծես թե տենց ինչ-որ սինխրոն աշխատանք է ստացվում։Հարցազրույցն ամբողջությամբ կարող եք դիտել այստեղ.  "
Քաղաքականություն,Ընդդիմությունը կրկին փողոց է դուրս գալիս. հանրահավաքներն ու բողոքի ցույցերը սեպտեմբերից կշարունակվեն," Ավելի քան մեկ ամսվա ամառային դադարից հետո իշխանությունների հեռացումը պահանջող ընդդիմությունը կրկին փողոց է դուրս գալիս՝ հանրահավաքներն ու բողոքի ցույցերը սեպտեմբերից կշարունակվեն։Ընդդիմությունը վերջին անգամ հանրահավաք էր հրավիրել հուլիսի 29-ին, հետո դադար վերցրին։ Ազգային ժողովի «Հայաստան» խմբակցության դաշնակցական պատգամավոր Գեղամ Մանուկյանը պնդում է՝ այս ընթացքում իրենք ակտիվ աշխատել են, պայքարը չէր դադարել։«Դիմադրության» շարժման անդամները ակտիվ աշխատել են և՛ Երևանում, և՛ Հայաստանի տարբեր մարզերում: Մեր պայքարը հավաքները դադարեցնելով չէր ավարտվել, և նախանշել, թե նոր փուլ է, նոր իրավիճակ է, այդպես չէ: Այդ պայքարը չի ավարտվում, պայքարը շարունակվում է», - ասաց Մանուկյանը:Արցախի հարցում իշխանություններին անհարկի զիջումների համար մեղադրող խորհրդարանական երկու ընդդիմադիր խմբակցությունները՝ «Հայաստանն» ու «Պատիվ Ունեմ»-ը վարչապետ Փաշինյանի հեռացման պահանջով մայիսի 1-ից փակել էին Ֆրանսիայի հրապարակը, գրեթե ամեն օր ցույցեր, անհնազանդության ակցիաներ էին կազմակերպում։ Մեկուկես ամիս անց, իշխանությունների հեռացմանը չհասնելով, նրանք նախ բացեցին հրապարակը, ապա դադարեցին նաև հանրահավաքներ հրավիրել։«Այս իշխանության մեկ օրն անգամ իշխանության ղեկին մնալը մեր երկրի անվտանգության, արտաքին քաղաքական դերի, տեղի թուլացման, Արցախի հայաթափման վտանգի ավելացման նոր սպառնալիք է: Երբեմն, որ ասում են՝ «դուք չհաջողեցիք», իրականում ոչ թե մենք չհաջողեցինք, մեր ժողովուրդը չհաջողեց», - ընդգծեց Գեղամ Մանուկյանը:Արձագանքելով փողոցային պայքարը վերսկսելու ընդդիմադիրների որոշմանը՝ իշխանական պատգամավոր Հրաչյա Հակոբյանը դա զավեշտալի որակեց։«Արդեն հանրության մոտ զավեշտի են նմանվում իրենց այս գործողությունները, երբ, օրինակ, եղանակային պայմաններից ելնելով հայտնվում են փողոցում, հանրահավաքներ են անում, հետո երբ եղանակային պայմանները Երևանում բավականին շոգ են լինում, նրանք իրենց հանգիստն են սկսում կազմակերպել տարբեր ծովափնյա երկրներում, հետո հանգստից վերադառնում են և հայտարարում են, որ «հիմա էլի փողոցային պայքարը կվերսկսենք», - նշեց Հակոբյանը:Կկարողանա՞ ընդդիմությունն այս անգամ ավելի մեծ թվով մարդկանց փողոցներ հանել՝ իշխանափոխության հասնելու համար։ Դաշնակցական Գեղամ Մանուկյանի համոզմամբ՝ օրեցօր իշխանություններից հիասթափությունն ու դժգոհությունները մեծանում են. - «Մեր ժողովուրդը նոր հարված է ստանում և այս օրերի զարգացումները դրա վառ վկայությունն են: Այս իշխանությունը ձեռքերն ամբողջովին լվացել է արցախյան խնդրից, թողել է բեռը արցախցիների, Արցախի ղեկավարության վրա ու կարծես ոչինչ տեղի չի ունեցել, ոչինչ չի պատահել: Բացում է Հայաստանի սահմանները թշնամու առաջ շատ հանգիստ, բոլոր ճանապարհները բացում է ու առաջիկայում Ալիևի հետ հանդիպումը անկանխատեսելի նոր զարգացումների նաև վտանգ են պարունակում»:Ընդդիմադիրները քննարկում են նաև վարչապետին անվստահություն հայտնելու հարցը, դրա համար, սակայն, անհրաժեշտ ձայներ երկու ոչ իշխանական խմբակցությունները չունեն։ Դաշնակցական Գեղամ Մանուկյանի խոսքով՝ կօգտագործեն այդ գործիքը, երբ բավարար քվեներ կունենան։«Հայաստանի կյանքում եղել են տարբեր առիթներ, երբ իշխող խմբակցությունը մի գիշերվա մեջ փլուզվել է, շատ-շատ», - ընդգծեց նա:Ընդդիմադիր պատգամավորները գարնանը փողոցային պայքար սկսելուց հետո Ազգային ժողովի նիստերին չէին մասնակցում՝ շեշտելով՝ խորհրդարան կվերադառնան միայն իրենց օրակարգով։ Դիրքորոշումը նույնն է մնացել, ասում է Գեղամ Մանուկյանը:Հուլիսին բացակայությունների պատճառաբանությամբ իշխող «Քաղաքացիական պայմանագիր» խմբակցությունը պաշտոնանկ արեց ընդդիմության առաջնորդներից Իշխան Սաղաթելյանին փոխնախագահի, իսկ Վահե Հակոբյանին տնտեսական հարցերով հանձնաժողովի նախագահի պաշտոններից։ Ընդդիմությունը սա քաղաքական հետապնդում որակեց։Այնուհետև Աժ-ում պաշտոններ զբաղեցնող ընդդիմադիրների մեծ մասը հայտնեցին հրաժարականների մասին՝ պահպանելով միայն պատգամավորական մանդատը։ Իշխող «Քաղաքացիական պայմանագիրն» անցած ամիս քննարկելով ընդդիմադիր պատգամավորներին մանդատներից զրկելու հարցը, այդուհանդերձ, որոշեց այդպիսի գործընթաց չսկսել: Իշխող խմբակցությունից Հրաչյա Հակոբյանը չի բացառում՝ այս հարցը գուցե կրկին ՔՊ-ի օրակարգ մտնի:«Միանշանակ չի բացառվում, որ «Քաղաքացիական պայմանագիր» խմբակցությունը ինչ-որ մի օր կարող է նաև կրկին քննարկել ընդդիմադիր որոշ պատգամավորների, ովքեր որ անհարգելի բացակայությունների չափը հատել են, իրենց մանդատներից զրկելու հարց քննարկի», - ասաց Հակոբյանը:Ընդդիմադիրները առանց մանրամասների հայտարարում են, որ առաջիկայում սպասվող բողոքի ակցիաների ձևաչափը նախորդներից տարբերվելու է։No media source currently available   "
Քաղաքականություն,Հայաստանի 17 խոշորացված համայնքներում սեպտեմբերին կկայանան ավագանու ընտրություններ," Հայաստանի 17 խոշորացված համայնքներում մեկ ամսից կկայանան ավագանու ընտրություններ։ Առաջադրումների փուլն արդեն ավարտվել է. ամենաթեժ պայքարը սպասվում է Սիսիանում՝ այստեղ 7 քաղաքական ուժ է առաջադրվել, 5 ուժ կմրցի Թալինում, նույնքան էլ Արագածոտնի մարզի Ծաղկահովիտ համայնքում:Իշխող «Քաղաքացիական պայմանագիր» կուսակցությունը կպայքարի գրեթե բոլոր համայնքներում՝ բացառությամբ Ճամբարակի։ Արդյոք սա փորձ է իշխանությունը ամրագրել նաև տարածքային կառավարման մարմիններում, հետաքրքրվեցինք իշխանական պատգամավոր Վիգեն Խաչատրյանից։«Յուրաքանչյուր իրեն հարգող կուսակցություն, որը կուսակցություն է, պիտի իր պարտքը համարի մասնակցել այս ընտրություններին, այսինքն՝ ներկայացնել հանրությանը տվյալ տարածքի զարգացման իր հեռանկարային մոտեցումները, որպեսզի հանրությունն ընտրության հնարավորություն ունենա», - ասաց Խաչատրյանը:Նախորդ տարվա դեկտեմբերին կայացած ՏԻՄ ընտրությունների արդյունքներով իշխանական ուժը չկարողացավ հաջողության հասնել մի քանի համայնքներում, այդ թվում՝ Վանաձորում, որտեղ ամենաշատ ձայներ հավաքած նախկին քաղաքապետը կալանավորվեց, ընտրության արդյունքներն էլ դեռ վիճարկվում են դատարանում։ Ընդդիմադիրները իշխանությանը մեղադրում էին մի շարք այլ համայնքներում ևս իրենց հաղթող թեկնածուներին հետապնդելու համար։Այս փորձառությունից հետո խորհրդարանական ընդդիմությունից սեպտեմբերի 25-ին կայանալիք ՏԻՄ ընտրություններին մասնակցում է միայն Դաշնակցությունը։ Ընդդիմադիր ուժի ներկայացուցիչները 17 համայնքներից մրցելու են 4-ում՝ Ալավերդիում, Սիսիանում, Բյուրեղավանում, ինչպես նաև Թալինում։ Այստեղ դեկտեմբերին կայացած ընտրություններից հետո որևէ ուժ մեծամասնություն չէր կազմել և անցկացվում են արտահերթ ընտրություններ։ՀՅԴ ներկայացուցիչ Աշոտ Սիմոնյանը պարզաբանեց, թե ինչու են որոշել այդ 4 համայնքում ընտրապայքարի մեջ մտնել. - «Որովհետև սա ընտրություն է և ընտրությանը մասնակցում են ըստ հնարավորությունների, ըստ ստեղծված իրավիճակի, ըստ ազատ մրցակցության, ըստ քաղաքական իրավիճակի և մի շարք այլ գործոնների: Դրանով է պայմանավորված, այդ գործոնները համադրելով որոշել ենք, որ 4-ին մասնակցենք՝ որպես առանձին քաղաքական ուժ: Սխալ է այն կարծիքը, որ սա ազատ տեղական ինքնակառավարման մակարդակում ժողովրդի իշխանությունը ձևավորելու գործընթաց է, սա շատ կարճ ասաց՝ տեղական ինքնակառավարման մակարդակում ՔՊ իշխանությունը հաստատելու գործընթաց է: Ու այս գործընթացին, բնականաբար, մենք մեր քաղաքական գնահատականը նախորդին տվել ենք ու կարծում եմ, որ իրենց ձեռագիրը չի փոխվելու նաև այս պարագայում»:Իշխանական պատգամավոր Վիգեն Խաչատրյանը ՏԻՄ ընտրություններին ընդդիմադիրների պասիվ մասնակցությունը նրանց հանրային աջակցության ցուցիչ է համարում։«Պետք է կշտամբել ոչ թե մասնակցողին, այլ նրանց, ովքեր իրենց համարում են լուրջ կուսակցություն, բայց չեն մասնակցում: Պիտի մենք ինքներս մեզ հարց տանք՝ եթե դա կուսակցություն է, ինչպե՞ս է բաց թողնում այդ հնարավորությունը տեղական ինքնակառավարման մարմինների ընտրությանը մասնակցելու, ուրեմն դա թայֆա է, դա կուսակցություն չի», - նշեց նա:Առաջիկա ՏԻՄ ընտրություններին համեմատաբար ակտիվորեն մասնակցելու են արտախորհրդարանական ուժերը: 6 համայնքում կպայքարի «Ապրելու երկիր» կուսակցությունը, 4-ում՝ «Հանրապետություն» կուսակցությունը: Մնացած արտախորհրդարանական ուժերը 1-2 համայնքում են մրցելու:   "
Քաղաքականություն,Էդգար Ղազարյանը հանդիպում է խնդրել Փաշինյանից՝ ներկայացնելու վարչապետի հրաժարականի հիմնավորումները ," «Դիմադրություն» շարժման փողոցային պայքարից շաբաթներ անց Վայոց ձորի նախկին հանրապետական մարզպետն է վարչապետ Փաշինյանին հեռացնելու նոր շարժում նախաձեռնել։Նախկին մարզպետ, Լեհաստանում Հայաստանի նախկին դեսպան ու Հանրապետական կուսակցության նախկին անդամ Էդգար Ղազարյանը իր գլխավորած «Անկախություն» շարժման մեկնարկը կապել է Հայաստանի Անկախության հռչակագրի հետ։«Մենք հիմա ունենք իրողություն, որ պետական մարմինների գործունեությունը ոչ միայն հակադրված է Անկախության հռչակագրի դրույթներին, այլ առհասարակ պետական մարմինների գործունեությունը կասկածի տակ է դնում, վտանգում է հայոց անկախ պետականությունը», - նշեց Էդգար Ղազարյանը:Այսօր «Ազատության» հետ զրույցում Ղազարյանն ասաց, թե Նիկոլ Փաշինյանին պաշտոնազրկելու երեք ուղի է առաջարկում՝ կա՛մ վարչապետն ինքն է հրաժարական տալիս, քանի որ շեղվել է իր նախընտրական խոստումներից, կա՛մ գլխավոր դատախազը հայրենիքի դավաճանության դրվագներով քրեական գործ է հարուցում և ներգրավում Փաշինյանին որպես մեղադրյալ, և երրորդ տարբերակը՝ պաշտոնանկությունը խորհրդարանում։«Ստեղծված իրավիճակից անշուշտ առաջնահերթը վարչապետ Նիկոլ Փաշինյանի հրաժարականն է, որը ենթադրում է կառավարության փոփոխություն, որից հետո պետք է ձևավորվի հակաճգնաժամային խնդիրները լուծող կառավարություն, և այդ կառավարությունը, լուծելով առաջնային անվտանգային մեր խնդիրները, նախապատրաստի բավարար քաղաքական միջավայր՝ նոր խորհրդարանական ընտրություններ անցկացնելու համար», - ընդգծեց նա:Ղազարյանն այսօր՝ երեկոյան կողմ հանրահավաք էր կազմակերպել Հանրապետության հրապարակում, որին հրավիրել էր նաև Փաշինյանին, ինչպես նաև հանդիպում խնդրել կառավարության ղեկավարից՝ նրան ներկայացնելու հրաժարականի հիմնավորումները։Մոտենալով կառավարության շենքին, զրուցելով ոստիկանների հետ ու վերադառնալով՝ հանրահավաքի մասնակիցներին Էդգար Ղազարյանը հայտնեց, որ վարչապետի հետ հանդիպումը չի կայացել, քանի որ Նիկոլ Փաշինյանը «վախեցավ»։Անդրադառնալով վարչապետին պաշտոնազրկելու իր առաջարկած երեք ուղիներին, նա նշեց, թե չգնալով հանդիպման Փաշինյանը սպառեց հրաժարականի տարբերակը։ Ուստի, մնացին մյուս երկուսը՝ կա՛մ գլխավոր դատախազը հայրենիքի դավաճանության դրվագներով քրեական գործ կհարուցի և որպես մեղադրյալ կներգրավի Փաշինյանին` ճանապարհ բացելով վարչապետի պաշտոնանկության համար, կա՛մ խորհրդարանը պաշտոնանկ կանի Նիկոլ Փաշինյանին։  "
Քաղաքականություն,Ռուսաստանը սպառնալիք է Հայաստանի ինքնիշխանությանը. Արեգ Քոչինյան," «Ազատություն». - Ինչո՞ւ այսպես ծավալվեցին իրադարձությունները Լաչինում։Քոչինյան. - Այդպես ծավալվեցին, որովհետև շատ տրամաբանական զարգացում է և կանխատեսելի զարգացում է։ Ըստ էության, էս զարգացումները հայտնի էին դեռևս ամսի 9-ի հայտարարությունից։ Սա ամբողջությամբ կանխատեսելի և հասկանալի զարգացում է։ Կանխատեսելի և հասկանալի է նաև՝ հաշվի առնելով մեր իշխանությունների որոշակի սպեցիֆիկան. ցանկացած հարց բերել-հասցնել դանակը ոսկորին, էսպես ասած, արհեստական լարում ստեղծել, որպեսզի զիջումները էդ լարման ֆոնի տակ հնարավորություն ունենալ անցկացնելու։ Այսինքն՝ հայտնի է, որ Լաչինը և դրա շրջակա բնակավայրերը հանձնվելու են, բայց դրանք հանձնելուց առաջ լավ կլիներ, օրինակի համար իշխանության վերարտադրության կամ իշխանության լեգիտիմության վերարտադրության տեսանկյունից, աղմուկ բարձրանա, բռնություն լինի, թեկուզ մարդ զոհվի, բայց հավելյալ ապահովագրություն, էսպես ասած, լինի, թե ինչու են այդ հերթական զիջումները արվում։ Առաջինը բովանդակության առումով, որովհետև կա նոյեմբերի 9-ի հայտարարություն, որով սա նախատեսված է, իսկ ձևի առումով, թե ինչու այս ոճով էս ամեն ինչը տեղի ունեցավ, իշխանությունների սպեցիֆիկայից է։«Ազատություն». - Չե՞ք չափազանցնում արդյոք։ Վարչապետը իր վերջին հարցազրույցում ասում էր, որ, այո, պետք է տանք Լաչինի շրջանի հայկական բնակավայրերը, բայց դրա համար ժամանակ կա, պայմանագրով նախատեսված է երեք տարում դեռ նախագիծ, էդ նախագիծն էլ դեռ չկա։Քոչինյան. - Երբ որ հայտարարությամբ նախատեսված է դա, բայց դու տեսնում ես, որ հակառակ կողմը ճանապարհը կառուցում է այդպիսի առաջանցիկ տեմպերով, հարց չի՞ առաջանում՝ իսկ ինչի՞ է ինքը էդպիսի տեմպերով կառուցում։ Կամ երբ որ ճանապարհը կառուցի-ավարտի, ձեռքերը ծալելու ա, նստելու ա սպասի, թե երբ դու կբարեհաճես ճանապարհի քո հատվածը կառուցել կամ նախագծել, կամ և այլն, և այլն... Այսինքն՝ ակնհայտ էր, որ իրավիճակը գնալու է լարման։ Եթե ինքը ճանապարհը կառուցում է, դու չես կառուցում, եթե ինքը ժամկետների մասին բանակցային գործընթացի ներսում հայտնում է, դու դրան որևէ կերպ չես արձագանքում, և այլն, և այլն, և այլն... Անգամ էնտեղ վիրավորական Հայաստանի համար բաներ կան, որ Ալիևը իր հարցազրույցներից մեկում ասում էր՝ էդ տասնմեկ կիլոմետրը մենք առաջարկել ենք Հայաստանին, մենք գանք կառուցենք, գնանք, մեր համար էդ խնդիր չէ, Հայաստանը հրաժարվել է։ Բայց կանխատեսելի էր, որ նման լարում լինելու է։ Որևէ քայլ ըստ էության չի արվել էս լարումը կանխարգելելու համար։«Ազատություն». - Բայց չկար, չէ՞, հաստատված նախագիծ։ Էդ տրամաբանությամբ ստացվում է, որ ամեն անգամ ուժի սպառնալիքով ինչ ասեն, Երևանի պիտի համաձայնի։ Թղթում գրված է՝ հաստատվեր նախագիծ, հետո նոր ռուսները կքաշվեին էս նոր ճանապարհին։Քոչինյան. - Ինչ վերաբերում է որոշումները կատարել-չկատարելուն, երբ որ նոյեմբերի 9-ով էդ որոշումները կան, ապա դրանք կատարվելու են։ Այստեղ, ըստ էության, խնդիրը ժամկետների և դրանց կատարման ձևի մասին է։ Ինչ վերաբերում է էդ որոշումների կատարման և ձևի մասին, պետք է ֆիքսենք ընդամենը մեկ բան՝ ուղիղ հարաբերությունները եկել-կանգնել են մի կետի վրա։ Ադրբեջանը ամեն ինչին, ինչ որ ուզում է հասնել, հասնում է ուժի կիրառմամբ կամ ուժի կիրառման սպառնալիքով։ Հիմա մենք սրան ի՞նչ ենք կարողանում հակադրել։ Ուժ հակադրել չենք կարողանում, ռուսական խաղաղապահ կոնտինգենտը, որը որ էնտեղ տեղակայված է, կամ Ռուսաստանի դերը ընդհանրապես հայ-ադրբեջանական հարաբերություններում հիմնականում ունի կրավորական կեցվածք։ Այսինքն՝ իրենք գալիս են, մեզ ասում են՝ ադրբեջանցիները ուզում են էսինչ բանը, արեք։ Ադրբեջանցիները ուզում են, մենք դրան չենք համաձայնում, ռուսները մեզ համոզում են, որ դա տանք։ Սրանից ելքը ո՞րն ա, ո՞նց ա հնարավոր էս իրավիճակից դուրս գալ։ Կա լավ տարբերակ, ու կա վատ տարբերակ։ Լավ տարբերակը այն է, որ նոր ուժային կենտրոն է հայտնվում էս խաղի մեջ, էս ձևաչափի մեջ։ Դրա միակ տարբերակը, որ ինձ համար իրատեսական է և լուրջ է ընդհանրապես, Միացյալ Նահանգներն են։ Որովհետև միայն Միացյալ Նահանգներն ունեն նման կարողություններ, ենթակառուցվածքներ և այլն, և այլն։ ԵՄ-ն չունի, ԵՄ-ի մասին ավելորդ է այս թեմայում խոսել։ Բայց Միացյալ Նահանգները մինչև էս պահը մենք տեսնում ենք հայտարարությունների մակարդակում որոշակի մասնակցություն։ Իրավացի են պնդողները, որ էդ հայտարարությունները ակտիվացել են, խորացել են, լրջացել են։ Այո, մենք վերջին ամիսներին տեսնում ենք բավականին ակտիվացում հայտարարությունների մակարդակում։ Դրանք դեռևս շարունակում են մնալ հայտարարություններ, որոնք որ կոնկրետ գործի մեջ որևէ փոփոխություն չեն բերում։ Ինչ վերաբերում ա վատ տարբերակին։ Եթե մենք չենք տեսնում Արևմուտքի, իսկ ավելի կոնկրետ՝ Միացյալ Նահանգների անհրաժեշտ մասշտաբի ներկայություն, ներգրավվածություն, ապա պետք է արձանագրել, որ ուժի կամ ուժի սպառնալիքի կիրառմամբ զիջումներ կորզելը Հայաստանից գործընթաց է, որը շարունակվելու է։Հարցազրույցն ամբողջությամբ կարող եք դիտել այստեղ.  "
Քաղաքականություն,«Նոր քարոզչական սադրանք». Գեղամ Մանուկյանը՝ Երևանում տարածված թռուցիկների մասին," «Հայաստան» դաշինքից հայտարարում են՝ իրենք որևէ առնչություն չունեն իրենց տարբերանշանով Երևանում տարածված թռուցիկների հետ։ Երեկ անցորդներից շատերն էին մայրաքաղաքի փողոցներում թռուցիկներ նկատել, որոնց վրա հայատառ գրված է՝ «Ղրիմը Ռուսաստան է», «Լուգանսկը Ռուսաստան է», «Արցախը թող լինի Ռուսաստան» և այլն։«Հայաստան» խմբակցության պատգամավոր Գեղամ Մանուկյանը սա նոր քարոզչական սադրանք է որակում:«Կազմակերպվածությունը, տպագրությունը, տպագրության որակը, «Հայաստան» դաշինքի խորհրդանիշն օգտագործելը շատ լավ կազմակերպված սադրանք էր, սադրանք «Հայաստան» դաշինքի, խորհրդարանի «Հայաստան» խմբակցության և ընդդիմության դեմ», - ասաց Մանուկյանը:Այսօր արդեն Երևանի փողոցներում այդ թռուցիկներից գտնել մեզ չհաջողվեց: Մանուկյանը չցանկացավ անդրադառնալ թռուցիկների բովանդակությանը, հայտարարելով, որ այդպիսով սադրիչները կհասնեն իրենց նպատակին և իրենց կներքաշեն կեղծ օրակարգի մեջ։«Հիմարություններ էր գրած, կարծում եմ, որ այս օրերին Հայաստանի ներքաղաքական կյանքում ընդհանրապես Ռուսաստանի Դաշնության, ռուս խաղաղապահների նկատմամբ դիրքորոշման, աշխարհաքաղաքական այս զարգացումներում սադրանքի փորձեր՝ կեղծ օրակարգերի մեջ ներքաշելու ու նաև թիրախավորելու ընդդիմությանը», - ընդգծեց Գեղամ Մանուկյանը:Ռուս- ուկրաինական պատերազմի մեկնարկից ի վեր պաշտոնական Երևանը հստակ դիրքորոշում կամ աջակցություն չի հայտնել կողմերից որևէ մեկին, բազմաթիվ անգամներ շեշտելով, որ կողմ է խնդիրների խաղաղ դիվանագիտական ճանապարհով կարգավորմանը։ Ընդդիմադիրները ևս խուսափել են կոնկրետ գնահատականներ տալ Ուկրաինայի դեմ Ռուսաստանի սկսած պատերազմին։Ո՞վ է կանգնած թռուցիկների ետևում՝ ընդդիմադիրները իրենց կասկածների մասին բարձրաձայնելը ճիշտ չեն համարում։ Այս փուլում սեփական ուժերով հավաքել են իրենց հանդիպած թռուցիկները, սպասում են իրավապահների արձագանքին։«Որևէ մեկն իրավապահներից չի հետաքրքրվել, կարծում եմ, տրամաբանական կլիներ, որ արդեն հետաքրքրվեին, որովհետև խոսքը վերաբերվում է խորհրդարանական ամենամեծ ընդդիմադիր խմբակցությանը, խոսքը վերաբերում է այս լուրջ, հատկապես այս լարված մթնոլորտում, Ռուսաստանի արտգործնախարարության նոտայի, այս պայմաններում նման սադրանք կազմակերպելուն: Եվ Ազգային անվտանգության ծառայությունը փոխանակ Նիկոլի հիմարագույն հանձնարարությունները կատարելուն, պետք է անհանգստանար նման վտանգավոր սադրանքով», - ասաց ընդդիմադիր պատգամավորը:Ոստիկանության լրատվական բաժնից «Ազատությանը» փոխանցեցին, դեպքի առթիվ հաղորդում չեն ստացել, հետևաբար որևէ ուսումնասիրություն այս մասով դեռ չկա։ Իշխանական խմբակցության պատգամավորները չցանկացան որևէ կերպ մեկնաբանել Երևանի փողոցներում տարածվող թռուցիկները, այդ թվում՝ պնդումը, թե «Արցախը թող լինի Ռուսաստան»։   "
Քաղաքականություն,ՀՀ իշխանությունն իրավասություն չունի միջամտել որևէ պետության վերաբերյալ մարդկանց տեսակետներին. Լևոն Բարսեղյանը` հղած նոտայի մասին," Պաշտոնական Մոսկվան այսօր կրկին հայտարարել է, որ արձագանք է սպասում Հայաստանի իշխանություններից հակառուսական տրամադրությունների վերաբերյալ։ Ռուսաստանի դեսպանատան երեկվա հայտարարությունից ու նոտայից հետո այսօր էլ այս մասին խոսել է Ռուսաստանի արտգործնախարարության ներկայացուցիչ Իվան Նեչաևը։«Այսօր տեղի է ունեցել շատ կառուցողական զրույց Ռուսաստանի գործերի ժամանակավոր հավատարմատարի և Հայաստանի արտգործնախարարության ղեկավարության միջև։ Սպասում ենք պատասխանի», - հայտարարել է նա։Հայկական կողմն այս զրույցի մասին պաշտոնապես չի հաղորդել։Ռուսաստանի դեսպանատունը երեկ հղած նոտայում հայտնել էր, թե ակնկալում են Հայաստանի իշխանություններից «ոչ բարեկամական դրսևորումների, մասնավորապես «Սուրմալուի» պայթյունի շուրջ որոշ քաղաքական ուժերի՝ հակառուսական շահարկումների կանխարգելմանն ուղղված քայլեր, ներառյալ` անհրաժեշտ հրապարակային մեկնաբանություններ»:Պաշտոնական Երևանը երկրորդ օրն է՝ չի արձագանքում: Այսօր Արտգործնախարարության խոսնակը հայտնեց, որ պատասխան կլինի՝ չհստակեցնելով երբ. «Հիշատակված նոտան մենք ստացել ենք և սահմանված կարգով կարձագանքենք», - ասաց նա:Ռուսաստանի դեսպանությունը դիվանագիտական նոտայի մեջ չէր հստակեցրել, թե կոնկրետ որ ուժերն են հակառուսական տրամադրություններ տարածում, բայց ընդգծել էր, որ ակնկալում է պաշտոնական արձագանք Երևանից։Կոնկրետ ինչ քայլերի մասին է խոսքը, ինչ են սպասում Հայաստանի իշխանություններից Մոսկվայում. իշխող «Քաղաքացիական պայմանագրի» պատգամավորները այսօր հրաժարվեցին անդրադառնալ այս թեմային։Ընդդիմադիր «Պատիվ ունեմ» խմբակցությունից Հայկ Մամիջանյանն առաջարկեց հարցն ուղղել ռուսական կողմին։«Ես չեմ կարող մեկնաբանել նաև, թե որն է եղել Ռուսաստանի Դաշնության դեսպանատան դրդապատճառները, դրա մասին պետք է իրենցից հարցնեք, համենայն դեպս այս իրավիճակում և ստեղծված արձանագրման միակ մեղավորը ես համարում եմ իշխանություններին, նույնիսկ ոչ հայտարարություն տարածողներին», - ասաց նա:Ընդդիմադիր Մամիջանյանի կարծիքով` Հայաստանի իշխանությունները հայ-ռուսական հարաբերությունները հասցրել են մի վիճակի, որ ռազմավարական դաշնակից Ռուսաստանը ստիպված է դիվանագիտական նոտաներով խոսել Երևանի հետ։«Որևէ այլ տրամաբանություն սրա մեջ չի կարող լինել, սա այս իշխանության ապիկար արտաքին քաղաքականության արդյունքն է` առաջին: Երկրորդ` սա նաև այս իշխանությունների Բրյուսելում Մոսկվայից բողոքելու, Մոսկվայում Բրյուսելից բողոքելու չարաբեր, իսկ որոշ պարագայում` աղետաբեր քաղաքականության արդյունքն է: Այն մակարդակի են հասցրել հայ-ռուսական հարաբերությունները, որ նմանօրինակ դիպվածներ են տեղի ունենում», - շեշտեց ընդդիմադիր պատգամավորը:Ժուռնալիստների «Ասպարեզ» ակումբի ղեկավար Լևոն Բարսեղյանի կարծիքով` մինչդեռ Ռուսաստանի Դաշնությունն անհնարին մի բան է ակնկալում Երևանից, քանի որ Հայաստանի օրենսդրությամբ իշխանությունները չեն կարող վերահսկել, թե մարդիկ ինչ տեսակետներ են հայտնում այս կամ այն պետության մասին սոցիալական ցանցերում։«Կա Հայաստանի գործող օրենսդրություն, և դժգոհները կարող են բացել, կարդալ այդ օրենսդրությունը և առաջնորդվել դրանով` վիրավորանք, զրպարտություն, ազգամիջյան թշնամանք և այլն: Որևէ այնպիսի բան չեն խոսել, հայտարարել, ինչ իրենք ակնարկում եմ, և եթե նույնիսկ այդպիսի բաներ հայտարարած լինեին կամ խոսացած լինեին, Հայաստանի իշխանությունը միջամտելու ոչ մի իրավասություն չունի: Թե հատուկենտ մարդիկ, տնային տնտեսուհիներ, նարդի խաղացողներն ինչ-որ բան են գրել Ֆեյսբուքում, չգիտեմ որտեղից` Սփյուռքից, թե Հայաստանից, դա Հայաստանի իշխանությունների քննելիքը չէ»:«Ասպարեզ» ակումբի ղեկավարը չի բացառում, որ այս նոտայով ռուսական կողմը փորձում է բացահայտել տարաձայնությունները Հայաստանի հետ։  "
Քաղաքականություն,Ցուցարարներին բռնության ենթարկելու գործերով «զարգացում չկա». ըստ ընդդիմադիրների` սա անտրամաբանական է," 48-ամյա Կարո Հայրապետյանը ընդդիմության ցույցերի շուրջ վեց տասնյակ մասնակիցներից է, որ տուժող է ճանաչվել ցուցարարներին բռնության ենթարկելու քրեական գործով։Չնայած տասնյակ տեսագրություններին, որտեղ հստակ երևում են ոստիկանների կողմից ցուցարարներին բռնի ուժով բերման ենթարկելու, անգամ հարվածելու դրվագները, մայիսից ի վեր քննվող 46 գործերով ոչ մի կասկածյալ կամ մեղադրյալ չկա։«Ինչո՞ւ առաջ չի գնում, հիմա որ հակառակը լիներ, օրինակ` ոստիկանի ոտքը-ձեռքը ես վնասած լինեի, հաջորդ օրը ես արդեն դատարանի առաջ կլինեի, բայց քանի որ հակառակ դեպքն է հիմա, անարդարություն կա, այսպես է կազմված երկիրը:Ես իրենց ասել եմ` ձեռքիս ոսկորի կտրվելու պատճառը, իրենց խնդրել էի ես, որ բռնեց, ասացի` լավ, ես մենակով կգնամ, ձեռքս կոտրված է: Ոչինչ, ոչինչ, ասաց, նորից ոլորեցին, արդեն 6-7 հոգով որ ոլորեցին, ձայնը դուրս եկավ ոսկորիս: Ասացի` կոտրեցիք ոտքս նորից, ասում էի` թող, ես կգամ, գոռում էի, ասում էին` բան չկա, բան չկա, քաշում էին», - «Ազատությանը» պատմեց նա:Լիբանանահայ տղամարդը բերման ենթարկվելիս վնասվածքներ է ստացել՝ աջ ուսագոտու հատվածում կոտրվածք, ձախ ուսային հատվածում՝ հոդախախտ, արձանագրել էին բժիշկները։ Աջ ուսի հատվածը դեռ 44-օրյա պատերազմի ժամանակ էր վնասվել, հազիվ էր վերականգնվել, այն էլ երկրորդ անգամ բերման ենթարկվելիս վնասվեց, պատմում է Կարո Հայրապետյանը։ Վնասվածքներն արդեն լավանում են, բայց քրեական գործը տեղից չի շարժվում։ Մի քանի անգամ հարցաքննվելուց հետո այլևս չեն կանչել, այնինչ իրավապահներին հայտնել է բերման ենթարկելիս իրեն վնասողների տվյալները։«Քննչական ինձ ասաց` մենք քեզ տուժող ենք համարել, մի հատ էլ պիտի խոսենք ոստիկանների հետ, իրենց էլ պիտի հարցաքննենք, ուղղակի հարց պիտի տանք, վերջում երկու կողմին միասին կկանչենք, դեմ-դիմաց կնստեք: Լավ, ասացի, ու սպասում ենք», - նշեց նա:Հայրապետյանն ամիսներ առաջ մասնակցում էր վարչապետի հրաժարականի պահանջով ընդդիմության անհնազանդության ակցիաներին։ Այդ ընթացքում տասնյակ ընդդիմադիրներ բերման էին ենթարկվել տարբեր վնասվածքներով, ոստիկանության այդ վարքագիծը քննադատել էին իրավապաշտպանները, Մարդու իրավունքների պաշտպանը։Լիբանանահայ տղամարդու մատնանշած ոստիկանության ծառայողի մասին է խոսում նաև մեկ այլ տուժող՝ ընդդիմադիր «Հայաստան» խմբակցության պատգամավոր Արծվիկ Մինասյանը։ Ասում է՝ նա էր իրականացնում բերման ենթարկելու գործողությունները, որոնք հաճախ էին անցնում իրավաչափության սահմանը։«Ոչ միայն նա, նաև, եթե չեմ սխալվում, 5-6 հրամանատարներ, հրամանատարական կազմի անձինք հատուկ այդ գործողությունն իրականացնում էին: Եվ սա ոչ միայն իմ անձի մասով եմ ես ասում, ընդհանրապես եթե ուշադիր մենք հետևենք, թե՛ մայիսի 30-ի, թե՛ հունիսի 3-ի ժամանակ այս բոլորի դեմքերը ոչ միայն երևում են, նրանց ակնհայտ հակաիրավական վարքագիծը, հանցագործությունը մատնանշված, նկարագրված բոլոր տարրերով կան, նույնիսկ դեմքերն այնքան պարզ են, որ այստեղ ընդհանրապես քննարկման թեմա չպետք է լիներ», - շեշտեց նա:Ոչ միայն նրանց լիազորությունները կասեցված չեն և քրեական գործերով էլ չեն անցնում, այլ այդ ծառայողները շարունակում են ստանալ պարգևատրումներ, դժգոհում է վարչապետ Նիկոլ Փաշինյանի հրաժարականը պահանջող ընդդիմադիր պատգամավորը։ Մինասյանին բերման ենթարկելու փորձի կադրերը համացանցում էին հայտնվել, քաշքվելուց հետո պատռվել էր վերնաշապիկը։ Մեկ անգամ հարցաքննության կանչվելուց հետո ընդդիմադիր պատգամավորն այլ նորություն չունի գործի քննությունից։«Ակնհայտ երևում է, որ բռնությունները կիրառվել են հենց բարձր ղեկավարության ուղիղ ցուցումով, այլ բացատրություն այստեղ չկա, որովհետև անտրամաբանական է, ակնհայտ երևում է, որ քաղաքացու նկատմամբ ինչ ծավալի բռնություն է գործադրվում, կա բժշկական փաստաթուղթը` փորձաքննության արդյունքը, որ քաղաքացին ենթարկվել է բռնության, ունի կոտրվածքներ, սալջարդեր, հարվածներ է ստացել կամ այլ բնույթի վնասվածքներ, և որևէ զարգացում չկա», - ասաց պատգամավոր Մինասյանը:Թե ինչու չկան մեղադրյալներ ու կասկածյալներ, Գլխավոր դատախազությունից պարզաբանում են՝ քրեական վարույթներով մեղադրյալ ներգրավելու հարցը լուծվում է բացառապես դրա համար բավարար ապացույցներ ձեռք բերելու արդյունքում: Այդ քրեական գործերով նախաքննական մարմինն իրականացնում է քննություն, և երբ հսկողություն իրականացնող դատախազները կհամարեն, որ բավարար ապացույցները ձեռք են բերվել, մեղադրանքի հարցը կլուծվի։Եթե իրավապահները դանդաղում են ընդդեմ ոստիկանության ծառայողների գործերի քննության հարցում, ապա տրամագծորեն հակառակն է ցուցարարների դեմ հարուցված գործերի դեպքում։ Գլխավոր դատախազության տվյալներով` մեղադրյալ է ավելի քան 50 ընդդիմադիր, որոնցից 3-ի գործն արդեն դատարանում է։«Այդ նույն քննչական մարմինները շատ հեշտությամբ, առատորեն, արդյունավետորեն ընդդիմադիր գործիչների նկատմամբ, ընդդիմադիր քաղաքական ակտիվիստների նկատմամբ, մեր քաղաքացիների նկատմամբ ոչ միայն հարյուրավոր, հազարավոր էջերով վարույթներ են հարուցել և մեղադրանքներ են առաջադրում, ամեն անգամ կախում են, այսպես, մահակը մեր քաղաքացիների գլխին կամ քրեական հետապնդումը նորոգելու սպառնալիքով, կամ նոր քրեական կեղծ հոդվածներ նրանց վրա փորձել կարելով, որպեսզի զսպեն ընդդիմադիր հատվածի ցասումը, պահանջը և դիմադրությունը», - նկատեց ՀՅԴ անդամը:Ընդդիմադիր գործչի տվյալներով` անգամ անչափահասներ են բռնության ենթարկվել հենց ոստիկանական բաժանմունքներում, այնինչ ոստիկանությունը հենց ինքը պետք է քաղաքացուն պաշտպանի բռնությունից։ Եվ քանի դեռ մեղավորները չեն պատժվել, ապօրինությունները կշարունակվեն, ամփոփում է Մինասյանը։   "
Քաղաքականություն,Ընդդիմությունը ՏԻՄ ընտրություններին մասնակցելու որոշում դեռ չունի ," Հայաստանի 17 համայնքում սեպտեմբերի 25-ին համայնքապետի ընտրություններ են, այդ թվում՝ Սիսիանում, Քաջարանում, Չարենցավանում, Ալավերդիում։Իշխող «Քաղաքացիական պայմանագիր» խմբակցությունը գրեթե բոլոր տեղերում թեկնածու առաջադրել է։ Խորհրդարանական ընդդիմությունը դեռ որոշում էլ չունի՝ մասնակցի ընտրություններին, թե ոչ։«Հայաստան» խմբակցության պատգամավոր Աշոտ Սիմոնյանն ասաց՝ քննարկումների փուլում են։«Գնահատում ենք տարբեր համայնքներում ստեղծված իրավիճակը և դրան համապատասխան մոտ ապագայում կունենանք մեր մասնակցության կամ չմասնակցության հետ կապված որոշում», - ասաց Սիմոնյանը։Իրավիճակը վերլուծելու, ծանրութեթև անելու երկարատև գործընթացը նախորդ ընտրություններով է պայմանավորված, շեշտում է դաշնակցական պատգամավորը։Դեկտեմբերյան համայնքային ընտրություններից ամիսներ անց դեռ մի քանի համայնքում չէր հանգուցալուծվում պայքարը։ Իշխանությունը հետապնդում է հաղթող ուժերին, ասում է Սիմոնյանը՝ հիշեցնելով՝ Վանաձորում ամենաշատ ձայն հավաքած ուժի թեկնածուն՝ Մամիկոն Ասլանյանն ընտրության արդյունքներն ամփոփելուց հետո ճաղերի հետևում հայտնվեց։«Մեր ցանկում ընդգրկված մարդիկ շատ լավ գիտակցում են, հասկանում են, որ էդ ճնշումները լինելու են, իրենց անունը շրջանառվելու է առաջին իսկ վայրկյանից, առաջին րոպեից», - ասաց Սիմոնյանը։Մինչ ընդդիմությունը կհստակեցնի անելիքները, իշխանությունը ընտրություններից դեռ երեք ամիս առաջ է որոշել թեկնածուների ցանկը։«Քաղաքացիական պայմանագրի» մամուլի խոսնակ Վահագն Ալեքսանյանի կարծիքով՝ ընդդիմության համար իրավիճակը բարդացել է Ընտրական օրենսգրքում վերջին փոփոխությունից հետո, որ դաշինքներն այլևս չեն կոչվի անհատների անուններով։«Մեր ընդդիմությունը փոքր ինչ խնդիր ունի, քանի որ նրանք միշտ փորձում են իրենց դեմքը թաքցնել, այսինքն, օրինակ, դաշնակցության թեկնածուն հանդես չգա որպես դաշնակցություն, այլ օրինակ ինչ-որ «Պողոս Պողոսյան» դաշինքով հանդես գա, հիմա էդ օրենքը, որ փոխվեց ու չի կարող անձնանունով դաշինք լինել, հիմա, ինձ թվում է, իրենց հատկապես դժվարության մեջ է դրել էդ փաստը», - ասաց իշխանական պատգամավորը։Ըստ Ալեքսանյանի, այդպիսով հեշտ էր համայնքներում կուսակցական պատկանելությունը, թաքցնել։ Օրինակ, Գորիսի համայնքապետ Առուշ Առուշանյանը թեև «Հայաստան» դաշինքի ցուցակում էր խորհրդարանական ընտրություններում, բայց տեղական ընտրություններում առաջադրվեց իր անվամբ ստեղծված դաշինքով ու բանտից հաղթեց իշխանական թեկնածուին։Առաջիկա ընտրություններին ընդառաջ, հրատապ ռեժիմով, իշխանությունը մեկ այլ օրենսդրական փոփոխություն էլ կատարեց․ եթե խոշորացված համայնքում ավագանին առաջին նիստը 20 օրվա ընթացքում չի կարողանում գումարել, վարչապետը համայնքապետի ժամանակավոր պաշտոնակատար է նշանակում։

 "
Քաղաքականություն,"Րաֆֆի Հովհաննիսյանը պահանջում է վերացնել իր՝ Արցախ մուտքի արգելքը, նաև առաջարկում ստեղծել Ազգային վստահության խորհուրդ"," Արցախ մուտքի արգելքից 5 օր անց «Ժառանգություն» կուսակցության առաջնորդ Րաֆֆի Հովհաննիսյանն այդպես էլ չի ստացել բացատրություն՝ ինչու իրեն թույլ չտվեցին մուտք գործել Լեռնային Ղարաբաղ։ Ընդդիմադիր Հովհաննիսյանն արգելքի սլաքներն ուղղում է դեպի Հայաստանի իշխանություն: Թե ինչու պետք է իրեն արգելեին, առաջարկում է հարցնել անձամբ վարչապետ Փաշինյանին։«Իր փոխարեն ես չեմ կարող ասել», - այսօրվա ասուլիսին նշեց նա:Խաղաղապահների՝ Արցախում տեղակայումից հետո Հովհաննիսյանը բազմիցս գնացել է այնտեղ առանց խոչընդոտի, ինչո՞ւ պետք է նրան հենց այս անգամ թոռնիկի մկրտությանը մեկնելիս արգելեին, հետաքրքրվեց «Ազատությունը»։«Ռուս խաղաղապահները, ցույց տալով իմ լուսանկարը և գեներալ Վոլկովի անունը, հուլիսյան թվականն են նաև ցույց տվել, հուլիսին ինքնամաքրման մի հատ գրավոր տեքստ եմ ուղարկել մամուլ և մի հատ հանրային հարցազրույց եմ տվել», - պատասխանեց քաղաքական գործիչը:«Ազատությունը» օրեր առաջ Արտգործնախարարությունից և Ազգային անվտանգության ծառայությունից էր հետաքրքրվել, թե արդյոք Հովհաննիսյանի մուտքի արգելքի հետ Հայաստանի իշխանություններն առնչություն ունեն, ինչպես նաև հարցրել, թե այդպիսով չի՞ խախտվել ՀՀ քաղաքացիների՝ Արցախ անարգել մուտքուելքի մասին համաձայնությունը։ ԱԱԾ-ի մամուլի կենտրոնի հետ կապ հաստատել չհաջողվեց, իսկ Արտգործնախարարությունից ստացվել է հետևյալ պատասխանը. «Նշված գործողությունը հակասում է նոյեմբերի 9-ի եռակողմ հայտարարությանը, որով նախատեսվում է Լաչինի միջանցքի անխափան կապը Հայաստանի հետ»։Այսօր ասուլիս հրավիրած Հովհաննիսյանը ոչ միայն պահանջեց վերացնել իր՝ Արցախ մուտքի արգելքը, այլև քաղաքական հայտարարություններ արեց. «Էլի ընդհարումներ, էլի զոհեր, այդ ամեն ինչը քաղաքացի Փաշինյանի հաշվեկշռի վրա է, իր զոհերն են, բայց ինքն է արդեն կարմիր գիծը, քաղաքացի Փաշինյանը Հայաստանի կարմիր գիծն է»:«Ժառանգության» հիմնադիր և 2013-ի նախագահական ընտրություններում 2-րդ տեղը գրաված Րաֆֆի Հովհաննիսյանն առաջարկում է Փաշինյանին հեռանալ, որից հետո ստեղծել Ազգային վստահության խորհուրդ, որը կղեկավարի երկիրը մինչև հաջորդ ընտրություններ, խորհրդի ցուցակն էլ է կազմել, թեև ասում է` այնտեղ ընդգրված մարդիկ անգամ տեղյակ չեն իր առաջարկի մասին։«Իմ ներքին ձայնն ասում է` Րաֆֆի՛, մի՛ ընթերցիր, բայց պիտի ընթերցեմ: Ես ունեմ 3-4 ցուցակ, ոչ մեկի հետ չեմ խոսել, ես որևէ մեկին հարվածի տակ չեմ դնում», - նշեց նա:15 հոգանոց ցուցակում նախկին օմբուդսմեն Արման Թաթոյանն է, ընդդիմադիրներ Վազգեն Մանուկյանը, Պարույր Հայրիկյանը, Հայաստանի գործող փոխվարչապետերը, ՀՅԴ-ական Լիլիթ Գալստյանը, գործարար Ռուբեն Վարդանյանը և այլք։Հովհաննիսյանի կարծիքով` իր առաջարկը կայունություն ստեղծելու ու բանակցություններն առաջ տանելու հնարավորություն է. «Սա նաև ցանկություն չէ, սա մեթոդաբանություն է, թե ինչպես կարելի է հիմա դուրս գալ, բայց խցանը պետք է հանվի»:Թեև Արցախի իշխանությունները արդեն հայտարարել են, որ մինչև օգոստոսի վերջ Լաչինի միջանցքում գտնվող Բերձորի և Աղավնոյի բնակիչները այնտեղից պետք է հեռանան, Հովհաննիսյանն ասում է՝ պատրաստվում է սեպտեմբերին գնալ այնտեղ. «Կրկնում եմ` այդ թյուրիմացությունը, հուսով եմ, հարթված կլինի, և սեպտեմբերի 2-ին Աղավնո գյուղով կմտնեմ Բերձոր և ապա Ստեփանակերտ»:Նախկին արտգործնախարարը փողոցային պայքարի մասին չի հայտարարում, բայց մի քանի օրից ասում է՝ հրապարկում է լինելու «Հայաստանն այս տեղապտույտից հանելու համար»։    "
Քաղաքականություն,Իրավիճակի հանգուցալուծման համար հստակ քայլեր պետք է ակնկալել հենց խաղաղապահ առաքելությունից. իշխանական պատգամավոր," Լաչինի միջանցքին առնչվող իրավիճակի հանգուցալուծման համար հստակ քայլեր պետք է ակնկալել ռուսական խաղաղապահ առաքելության կողմից, «Ազատության» հետ զրույցում ասաց իշխող «Քաղաքացիական պայմանագրի» պատգամավոր Վահագն Ալեքսանյանը:«Լաչինի միջանցքը, պարզ գրված է նոյեմբերի 9-ին ստորագրված եռակողմ հայտարարության մեջ, մասնավորապես ռուսական խաղաղապահ առաքելության վերահսկողության ներքո է մնում, և բնական է, որ այստեղ իրավիճակի հանգուցալուծման համար որոշակի շատ հստակ քայլեր պետք է ակնկալել հենց ռուսական խաղաղապահ առաքելության կողմից», - նշեց պատգամավորը:Նրա համոզմամբ` ռուսական առաքելությունը պետք է առաջին հերթին, օրինակ, բանակցեր` բանակցային մակարդակով փորձեր հանգստացնել ու զսպել ադրբեջանական կողմին:«Իսկ ինչ վերաբերում է Ադրբեջանի ագրեսիայի պսևդո պատճառներին կամ դրդապատճառներին, դրանք բոլորովին անհիմն են և չեն բխում հենց նոյեմբերի 9-ի հայտարարությունից, ու հայկական կողմի դիրքորոշումն այն է, որ կողմերի շուրջ յուրաքանչյուր ձեռք բերված համաձայնություն, ինչպիսին օրինակ նոյեմբերի 9-ի հայտարարությունն է, պետք է պահպանել: Ադրբեջանը հիմա լրիվ հակառակն է անում», - շեշտեց Վահագն Ալեքսանյանը:Պատգամավորի խոսքով` Հայաստանն էլ, իր հերթին, պետք է շատ ակտիվ գործողություններ անի դիվանագիտական դաշտում, առաջին հերթին հենց ռուսական կողմի հետ, «ինչն այս պահի դրությամբ, արվում է»:Երկուշաբթի օրվանից Արցախում լարված իրավիճակ է: Հայկական կողմը հաղորդել է երկու զոհի, ադրբեջանականը` մեկի մասին:Շփման գծի լարվածության այս ֆոնին` երեկ Ստեփանակերտը հայտնեց, որ Բաքուն պահանջել է Արցախ-Հայաստան երթևեկությունը նոր երթուղով կազմակերպել։ Այսօր Բաքվի պահանջին Հայաստանի Անվտանգության խորհրդի քարտուղար Արմեն Գրիգորյանն էր արձագանքել` նշելով, որ Արցախը Հայաստանի հետ կապող երթևեկությունը Լաչինի միջանցքի փոխարեն այլ երթուղով կազմակերպելու Ադրբեջանի պահանջը լեգիտիմ չէ։   "
Քաղաքականություն,Բողոքի ակցիա ԱԳՆ-ի մոտ` ՀՅԴ անդամների մուտքը Հայաստան արգելելու պատճառով," Արտգործնախարարության առջև այսօր կազմակերպված բողոքի ակցիայի ընթացքում մի խումբ սփյուռքահայ երիտասարդներ և Ազգային ժողովի ընդդիմադիր «Հայաստան» դաշինքի պատգամավորներ հայտարարեցին, որ դաշնակցականներին արգելելով Հայաստան մուտք գործել՝ գործող իշխանությունները սեպ են խրում սփյուռքի և հայրենիքի միջև:«Ազգային անվտանգության ծառայությունը, որն ի բնե պետք է միտված լիներ ծառայելու և պաշտպանելու հայրենիքի շահը և սպասարկելու հայ ժողովրդի անվտանգային շահերը՝ հիմա հայ մարդկանց անուններով ցուցակներ է կազմում և հայ մարդկանց մուտքը իրենց հայրենիք արգելում է», - հայտարարեցին նրանք:Օրերս Ազգային անվտանգության ծառայությունն արգելել էր Նիդերլանդների ՀՅԴ Հայ դատի հանձնախմբի ատենապետ Մասիս Աբրահամյանի և նրա դստեր՝ Սյունե Աբրահամյանի մուտքը Հայաստան: «Ազատության» հարցմանը, թե ի՞նչ հիմքով են արգելել նրանց մուտքը երկիր, ԱԱԾ-ից այսօր էլ չպատասխանեցին՝ նշելով, որ ավելի ուշ կարձագանքեն։Այս օրերին սփյուռքի դաշնակցական երիտասարդները Հայաստանում ճամբարների են մասնակցում:Ամերիկահայ Հովիկ Օհանյանը, որ ճամբարներ է կազմակերպում Հայաստանի և Արցախի երեխաների համար, «Ազատությանը» փոխանցեց, որ նիդերլանդաբնակ Սյունե Աբրահամյանը նույնպես պետք է իրենց միանար, եթե չարգելեին նրա մուտքը Հայաստան:«Սա մեր վրա հարձակում է, որ մենք չենք կարող որպես սփյուռքահայ, որ ՀՅԴ-ի մեջ ենք, չենք կարող Հայաստան գալ: Դա է մեր այսօր այստեղ հավաքվելու պատճառը, որովհետև այդ աղջիկը՝ Սյունեն, որ չեկավ, մեզ նման նույն բանը պետք է աներ՝ ճամբարներ պետք է կազմակերպեր փոքրների համար Հայաստանում, ՀՅԴ-ի անունից, ինչը մենք անում ենք արդեն վեց շաբաթ: Նույնը բանը մեզ հետ կարող էր մեզ հետ տեղի ունենալ, եթե մենք մեկ շաբաթ ուշ գայինք, կարող էին մեզ չթույլատրել մուտք գործել Հայաստան», - ասաց Հովիկ Օհանյանը:«Այսօր եկել ենք մեր հարցումները հարցնելու ԱԳՆ ներկայիս ժամանակավոր պետության, որ ինչո՞ւ են այս քայլերը վերսկսել, որ մեր հայրենակիցների՝ Հայ դատի պաշտպան եղբայրների, քույրերի, որը հայանպաստ քայլեր են անում, Հայաստանի և Սփյուռքի մեջ հեռավորությունը միշտ ավելի քչացնելու և այդ կամուրջը ավելի ամրացնելու, ինչո՞ւ են իրենց արգելափակում, սահմանափակում, խոչընդոտում Հայաստան մտնել: Պետք է պահանջենք իրենցից, որ մեզ հստակ պատասխաններ տան», - շեշտեց ԱՄՆ-ի Կալիֆոռնիա նահանգից, ՀՅԴ երիտասարդական ճամբարի ընդհանուր վարիչ Դարոն Ասատուրյանը:Նիդերլանդների Հայ դատի հանձնախմբի ատենապես Մասիս Աբրահամյանն ավելի վաղ «Ազատության» հետ զրույցում ասել էր՝ կասկած չունի՝ քաղաքական պատճառներով է իր և աղջկա մուտքն արգելվել: Նա կարծում է՝ պատճառը մայիսին Նիդերլանդներ վարչապետի Փաշինյանի այցի ժամանակ իրենց կազմակերպած բողոքի ակցիան է։Հուլիսին էլ սահմանապահները արգելել էին ֆրանսահայ, ՀՅԴ բյուրոյի անդամ Մուրադ Փափազյանին մուտք գործել Հայաստան։ Մեկշաբաթյա լռությունից հետո կառավարությունից պարզաբանել էին, որ ֆրանսահայ գործչի մուտքն արգելվել է, քանի որ նա կազմակերպել էր Փարիզում վարչապետի գլխավորած կառավարական պատվիրակության ավտոշարասյան դեմ հարձակումը: Ինքը՝ Մուրադ Փափազյանը, հերքել էր այս մեղադրանքը: Արդյոք Ֆրանիսայում Փափազյանը հետապնդման է ենթարկվում այդ հարձակման համար` հայտնի չէ։   "
Քաղաքականություն,"«Մանդատներից զրկելու շանտաժով չեն կարող մեզ ներքաշել դավադրության մեջ». Սաղաթելյան
"," Եթե ընդդիմությունը գնա խորհրդարան, ապա գնալու է իր այն օրակարգով, որը «ձևավորել է մեր ժողովուրդը այս հրապարակում», հայտարարեց «Հայաստան» խմբակցության պատգամավոր Իշխան Սաղաթելյանը այսօր հանրահավաքի ժամանակ: Նա սուտ որակեց լուրերը, թե իրենց պատգամավորները պատրաստվում են աշնանը վերադառնալ Ազգային ժողով:Իսկ օրակարգը, որով կարող են վերադառնալ, սա է. «Այդ օրակարգը հստակ է` Նիկոլի հեռացում, Հայաստանին, Արցախին ուղղված սպառնալիքների դեմ պայքար, Հայաստանի ու Արցախի կենսական հարցերի լուծման մեր նախաձեռնություններ: Ազգային ժողովում մեծամասնություն կազմող խմբակը մանդատներից զրկելու շանտաժով չի կարող մեզ ներքաշել իր հայրենադավ և ապազգային դավադրության մեջ», - շեշտեց «Դիմադրության» շարժման առաջնորդներից Սաղաթելյանը` հավելելով, որ իրենց փողոցային պայքարն այլընտրանք չունի:  Ընդդիմադիրներին պատգամավորական մանդատներից զրկելու հարցով իշխանությունը Սահմանադրական դատարան չդիմեց։ Սակայն, իշխանական պատգամավորներից Արթուր Հովհաննիսյանը շեշտել էր` եթե ընդդիմությունը շարունակի այս պահվածքը նաև աշնանը, հնարավոր է «ավելի խիստ վերաբերվեն»:  "
Քաղաքականություն,"«Իշխանության համար չկա ավելի կարևոր օրակարգ, քան սեփական խմբի անդամներին պաշտոնների նշանակելը». Արծվիկ Մինասյան
"," Ազգային ժողովի մեծությամբ երկրորդ ընդդիմադիր «Հայաստան» խմբակցությունը Կենտրոնական ընտրական հանձնաժողովի (ԿԸՀ) նախագահի ընտրության գործընթացը կեղծ օրակարգ է համարում։ Հակված չեն թեկնածու առաջադրել, «Ազատությանն» ասաց խմբակցության քարտուղար Արծվիկ Մինասյանը։

«Մենք համարում ենք, որ սա կեղծ օրակարգային հարց կարող է դիտվել, թեև Սահմանադրությամբ և օրենքով նախատեսված ժամկետներ կան: Բայց նկատի առնելով քաղաքական մեծամասնության իրենց իսկ գործողություններով Ազգային ժողովը ոչ լեգիտիմ դարձնելու վարքագիծը, մենք այս պահին առնվազն գոնե պատրաստ չենք նման քննարկումների», - ընդգծեց Մինասյանը:

Կենտրոնական ընտրական հանձնաժողովի նախագահ Տիգրան Մուկուչյանի պաշտոնավարման ժամկետը լրանում է հոկտեմբերի առաջին կեսին։ Այս ժամկետը լրանալուց երեք ամիս առաջ սկսվում է նախագահի ու ԿԸՀ վեց անդամների թեկնածուների առաջադրման գործընթացը։ Խմբակցությունները թեկնածուներին ներկայացնում են Ազգային ժողովի պետաիրավական հարցերի հանձնաժողով, որտեղ էլ քվեարկությամբ որոշվում է՝ ովքեր են թեկնածուները։ Իշխող ուժը մեծամասնություն ունի նաև այս հանձնաժողովում։«Նրանց համար չկա ավելի կարևոր օրակարգ, քան իրենց խմբի անձանց պաշտոնների նշանակելը», - ասաց ընդդիմադիր պատգամավորը։

Թեկնածուների առաջադրման առաջին ժամկետը երկու օր առաջ լրացավ։ Իշխող «Քաղաքացիական պայմանագիր» խմբակցությունը չի հայտարարում՝ պաշտոնապես թեկնածու առաջադրել է, թե ոչ։ Մի քանի օր է՝ խմբակցության ղեկավարն ու քարտուղարը չեն արձագանքում «Ազատության» զանգերին։ Շրջանառվում է իշխանական պատգամավոր Վահագն Հովակիմյանի անունը։ Նա «Ազատության» հետ զրույցում ոչ հերքել, ոչ էլ հաստատել էր իր հնարավոր առաջադրումը։ Իշխանականներից Մարիա Կարապետյանն ասաց՝ հիմա ներքին քննարկումների փուլում է խմբակցությունը։«Որոշ ժամանակ անց արդյունք կարձանագրվի, բայց դեռևս, այսպես ասած, ներքին քննարկումների փուլում ենք», - ասաց Կարապետյանը:
Ինչ վերաբերում է թեկնածուի ընտրությանը, պատգամավոր Կարապետյանն էլ հստակ ոչինչ չի ասում, նա էլ ո՛չ հերքում, ո՛չ հաստատում է իր կուսակցի առաջադրման լուրերը. - «Ես կարծում եմ՝ պետք է մի քիչ համբերենք, մինչև այդ քննարկումները արդյունք տան, էթիկապես, քաղաքականապես ճիշտ չէ դրանց մասին իմ վաղաժամկետ խոսելը»:

Վահագն Հովակիմյանը վարչապետ Փաշինյանի տասնամյակների գործընկերն է։ «Քաղաքացիական պայմանագիր» կուսակցության անդամ։ Նա երկար տարիներ աշխատել է Փաշինյանի ընտանիքի «Հայկական ժամանակ» թերթում որպես լրագրող, ապա անդամագրվել Փաշինյանի հիմնադրած կուսակցությանն ու նրա թիմով հասել խորհրդարան։

Ընդդիմությունը շեշտում է՝ անգամ նախկին իշխանությունները այսպես բացահայտ մերձավոր թիմակցին չէին դիտարկում ապաքաղաքական կառույցների ղեկավարի պաշտոնում։

«Նախկինում, նույնիսկ եթե որևէ իշխանական հովանավորության տակ գտնվող անձի առաջադրում էին, էնքան էին արդարացնում, այնքան էին փորձում հիմնավորումներ տալ, որ հանրության մոտ գոնե այդ պատկերացումը լիներ, որ այնուամենայնիվ փորձ է արվում քննարկել նաև ընդդիմության հետ: Փորձ էր արվում գոնե ոչ կուսակցական թեկնածուի առաջադրեին, էս մարդիկ արդեն դա էլ են ոտնատակ տվել, միանգամից բաց տեքստով են գործում, բաց խաղաքարտերով ու ոտնահարում են բոլոր սկզբունքները», - ասաց Արծվիկ Մինասյանը:Ըստ Սահմանադրության՝ Կենտրոնական ընտրական հանձնաժողովի անդամներն իրենց լիազորությունների իրականացման ժամանակահատվածում չեն կարող լինել որևէ կուսակցության անդամ կամ որևէ այլ կերպ զբաղվել քաղաքական գործունեությամբ: Հրապարակային ելույթներում նրանք պետք է ցուցաբերեն քաղաքական զսպվածություն:Ընդդիմադիր մյուս՝ «Պատիվ ունեմ» խմբակցությունում ԿԸՀ նախագահի թեկնածու առաջադրելու հարցը դեռ չեն քննարկել, փոխանցեց խմբակցության քարտուղար Տիգրան Աբրահամյանը։ Կենտրոնական ընտրական հանձնաժողովի նախագահն ու անդամները ընտրվում են փակ քվեարկությամբ պատգամավորների ձայների մեծամասնությամբ։ Իշխող ուժի ձայները բավարար են իրենց առաջադրած թեկնածուներին ընտրելու համար։     "
Քաղաքականություն,"Ընդդիմության թևերի միջև լուրջ և էական տարաձայնություն չկա, կան տեսակետներ ու քննարկումներ. Սաղաթելյան"," ՀՅԴ Գերագույն մարմնի ներկայացուցիչ, «Հայաստան» խմբակցության պատգամավոր Իշխան Սաղաթելյանը վստահեցնում է` «Դիմադրություն» շարժումը շարունակում է իր պայքարը: Այսօր «Ազատության» «Ֆեյսբուքյան ասուլիսի» շրջանակներում ԱԺ նախկին փոխխոսնակն ասաց, որ սեպտեմբերից ավելի լայն ծավալով ու նոր շնչով կմտնեն պայքարի մեջ, հավելեց` ոչ մի բան չեն տապալել:Ստորև ներկայացնում ենք հատվածներ ասուլիսից.«Շարժումը շարունակում է իր պայքարը: Ես այս շարժման և զինվորն եմ, և առջևից քայլողը, ես և իմ ընկերները, սա որևէ մեկի շարժումը չէ: Շարժումն այս շրջանում նախապատրաստական, կազմակերպչական աշխատանքների փուլում է, առաջիկա հանրահավաքին մենք կխոսենք մեր առաջիկա անելիքներից և կամփոփենք այս անցած ճանապարհը: Շարժումը շարունակվելու է: Մենակ մնացողները մենակ կմնան, բայց հաստատ մենք դրա մեջ չենք», - ասաց պատգամավորը` ի պատասխան հարցին, թե ինքը, ինչպես երրորդ նախագահ Սերժ Սարգսյանը որակել էր` ընդդիմության առաջնորդ, մնա՞ց մենակ:«Հայրենիք» կուսակցության նախագահ Արթուր Վանեցյանի հետ, ով վայր դրեց մանդատը, ըստ Սաղաթելյանի` լավ հարաբերություններ ունեն, սակայն քաղաքական տարբեր մարտավարություններ են ընտրել:«Ես գնահատում եմ մեր անցած ճանապարհը: Ամեն մեկն ինքն է որոշում իր ծրագրերը, անելիքները, այս չարիքի կառավարության դեմ պայքարի իր մեթոդները և մարտավարությունը: Արթուր Վանեցյանը հրապարակային խոսել է այդ մասին, մենք հիմա էլ լավ հարաբերությունների մեջ ենք, շփվում ենք, բայց քաղաքական գործունեության և այս իշխանությունների դեմ պայքարի մարտավարությունն ինքն ընտրել է այդպես և դրա բացատրությունը տվել», - նշեց ընդդիմադիր «Հայաստան» խմբակցության անդամը:Օգտատերերից մեկի հարցին, թե սեպտեմբերին սկսելու են վարչապետի իմպիչմենթի գործընթաց, որը «տապալելու են, 6 ամսով փակելու են նրան անվստահություն հայտնելու գործընթացը, եթե նախորդ արտահերթ ընտրություններին չլինեին ձեր ագրեսիվ պահվածքն ու հռետորաբանությունը, մյուս տարի կայանալիք ընտրություններում Նիկոլ Փաշինյանը պարտվելու էր բոլոր ոլորտներում տոտալ ձախողվելու պատճառով», դիտմա՞մբ են անում, Իշխան Սաղաթելյանն արձագանքեց, թե սա կեղծ և շինծու թեզերից մեկն է, որ օգտագործվում է իրենց դեմ:«Եթե մենք չպայքարենք այս իշխանության դեմ, և այսօրվա ընդդիմությունը չլիներ, այս իշխանությունը լինելու էր ավելի սանձարձակ, եթե մեկը կա, որ կարող է ավելի արդյունավետ պայքարել այս չարիքի կառավարութան դեմ, հանրապետության բոլոր հրապարակներն ու փողոցներն ազատ են, իսկ եթե մեզանից ավելի արդյունավետ պայքարեն, գնալու ենք, միանանք իրենց», - հավելեց նա:Ինչ վերաբերում է նրան, որ ինչու են ամռանը պասիվացրել շարժման գործունեությունը, մի՞թե «ամռանը հայրենիք չեն փրկում», նա պատասխանեց, որ «Հայրենիքի փրկության շարժման» ժամանակ 4 ամիս փողոցում էին` վրանների տակ, իսկ այս սեպտեմբերից ավելի լայն ծավալով, նոր շնչով կմտնեն պայքարի մեջ:«Ոչ մի բան չենք տապալել, հսկայական ձեռքբերումներ ունենք», - նշեց նա` հավելելով. «Ակնհայտ է, որ շարժումը առնվազն մեր ուղերձը տեղ է հասցրել` որ Նիկոլը չունի մանդատ` երկրի կողմից բանակցություններ վարելու, և հայ ժողովուրդը պատրաստ չէ որևէ նոր կապիտուլյացիայի»: Հարցին, թե ինչ տարաձայնություններ կան ընդդիմության թևերի միջև Իշխան Սաղաթելյանն ասաց. «Լուրջ և էական տարաձայնություն այս պահին չկա, ամեն դեպքում շարժման մաս կազմող այն ուժերը, որոնք այս պահին կան և գոյություն ունեն: Մի տեղ, որ կան բազմաթիվ քաղաքական ուժեր, նպատակին հասնելու շուրջ տարաձայնություն չկա, կա մարտավարության, այսինքն` ոչ թե տարաձայնություն, այլ տարբեր տեսակետներ ու քննարկումներ, եթե լիներ տարաձայնություն, կդրսևորվեր ինչ-որ կերպ: Կան տարբեր կարծիքներ ու քննարկումներ»:  "
Քաղաքականություն,ԱԺ-ն չի կարող օգնել Մամիջանյանին Ադրբեջանի Մեջլիսին նամակ փոխանցել. պատգամավորն ասում է` այլ տարբերակ կգտնեն," Հայաստանի Ազգային ժողովը չի կարող է օգնել ընդդիմադիր պատգամավոր Հայկ Մամիջանյանին կապ հաստատել Ադրբեջանի Միլի Մեջլիսի խոսնակի հետ, քանի որ Երևանն ու Բաքուն դիվանագիտական հարաբերություններ չունեն, «Ազատությանը» փոխանցեց խորհրդարանի նախագահի մամուլի խոսնակ Ծովինար Խաչատրյանը։«Եղել է բանավոր խոսակցություն աշխատակազմի համապատասխան ներկայացուցչի և Հայկ Մամիջանյանի օգնականի միջև, օգնականը ներկայացրել է, որ նամակ կա, որը ցանկանում է իր ղեկավարը փոխանցել ադրբեջանական խորհրդարան: Ի պատասխան այդ առաջարկի, որ դա փոխանցվի աշխատակազմի կողմից, նրան բացատրել են, նշել են, որ քանի որ դիվանագիտական հարաբերություններ գոյություն չունեն, ուստի նամակ փոխանցելու խողովակ Ազգային ժողովը չունի, չի տիրապետում այն փոխանցելու որևէ մեթոդի, և դրանից հետո դրա գրավոր առաջարկը կամ մեկ այլ բան այդ թեմայի շուրջ, ինչքանով ինձ է հայտնի, տեղի չի ունեցել որևէ խոսակցություն», - ասաց խոսնակը:«Պատիվ ունեմ» խմբակցության ղեկավար Մամիջանյանը մեկ շաբաթ առաջ ֆեյսբուքյան գրառմամբ էր տեղեկացրել, որ դիմելու է Մեջլիսի խոսնակին՝ Ադրբեջանում անազատության մեջ պահվող հայերին տեսակցելու պահանջով։ Նպատակն է ծանոթանալ նրանց առողջական վիճակին ու պահման պայմաններին։«Շատ ու շատ այլ հարցերի համար` կասկածելի օրակարգով, Ադրբեջանի հետ կապի խողովակներ գտնվում են, բայց մեր գերիներին տեսակցության նախաձեռնության համար խողովակ փաստորեն չգտնվեց: Մենք այլ տարբերակ կգտնենք նամակը տեղ հասցնելու, ուղարկված է էլեկտրոնային փոստով, որը ես չեմ համարում, որ արդյունավետ գործիք է, ճարահատյալ էինք դիմել դրան, ամեն դեպքում մենք կդնենք տարբերակ ավելի պաշտոնական խողովակով այդ նամակը հասցնելու: Նամակի մասին տեղեկացումներ ուղարկվելու են նաև մի շարք եվրոպական և ԱՊՀ մակարդակների միջխորհրդարանական կառույցների ղեկավարներին, ինչպես նաև Մինսկի խմբի համանախագահ երեք երկրների հայստանյան դեսպանատներին», - շեշտեց պատգամավորը:Մինչ 2020 թվականի 44-օրյա պատերազմը Հայաստանի վարչապետը հայտարարել էր, որ ադրբեջանական կողմի հետ հաստատվել է հուսալի օպերատիվ կապ, հետագայում այդ կապի առկայության մասին այլ բարձրաստիճան պաշտոնյաներ ևս խոսել են։ Պատերազմից մոտ մեկուկես տարի անց էլ ուղիղ հեռախոսազրույց տեղի ունեցավ արտգործնախարարներ Միրզոյանի և Բայրամովի միջև։ Մամիջանյանը համոզված է՝ ցանկության դեպքում իշխանությունը կարող է նպաստել այս նախաձեռնությանը։«Նամակի մեջ նշված է, և բոլոր շփման մակարդակներում դա շեշտադրվում է, որ սա բացառապես հումանիտար նախաձեռնություն է, այսինքն` այն չի կարող կապվել որևէ բանակցային գործընթացի հետ: Դա շատ էական է` հաշվի առնելով, որ մենք Ադրբեջանի հետ գործ ունենք: Երկրորդ` չեմ կարծում, որ կա որևէ մեկը, որ լավատես է այս հարցում, բայց ամեն դեպքում եթե կա գոնե մեկ տոկոս հավանականություն, որ ես հնարավորություն կունենամ ծանոթանալ մեր տղերքի պահման պայմաններին, տեսնել իրենց, տեսնել իրենց առողջական վիճակը, այն անհրաժեշտ է օգտագործել: Եվ երրորդ` մերժման պարագայում ևս մեկ անգամ աշխարհին ի ցույց կդրվեն Ադրբեջանի մոտեցումները», - ասաց Հայկ Մամիջանյանը:Մի քանի ամիս շարունակ խորհրադարանի աշխատանքը բոյկոտած ընդդիմության ներկայացուցչի նախաձեռնությունը քննադատությամբ է ընդունում իշխանական պատգամավոր Վիգեն Խաչատրյանը։ Նա սա անպտուղ գործ է որակում՝ պնդելով, թե դա ավելի շուտ ներքին լսարանում դիվիդենտներ քաղելու նպատակ ունի:«Ցանկության դեպքում ինքը կարող է այդ խնդիրը լուծել նաև այլ ուղիներով, օրինակ` Կարմիչ խաչին դիմի: Կարծում եմ` դա ավելի շատ քարոզչական բնույթի քայլ է, քան կոնկրետ ցանկության խնդիրը լուծելու: Ավելի քան համոզված եմ, որ Ադրբեջանի իշխանությունները Ձեր նշած պերսոնին բանի տեղ չեն դնում, որ մի բան էլ հետը խոսեն», - ասաց «Քաղաքացիական պայմանագրի» պատգամավորը:Մամիջանյանը, իր հերթին, պնդում է՝ մեկ տարի առաջ խորհրդարանական ընտրությունների քարոզչության ընթացքում հարցը շահարկողը հենց իշխանությունն էր. «Քաղաքացիական պայմանագրի ներկայացուցիչներին խորհուրդ կտամ վերհիշել, որ անցած տարվա արտահերթ ընտրություններից առաջ ունենալով Ադրբեջանի կողմից պահանջը և, բնականաբար, ունենալով ականապատ տարածքների քարտեզը, Փաշինյանը կես տարուց ավելի դրանք պահեց և հանձնեց Ադրբեջանին ընդամենը ընտրություններից երկու շաբաթ առաջ, այսինքն` ինքը ինչպես միշտ մարդու կյանքի վրա քաղաքական դիվիդենտ էր կառուցում»:Հենց նախընտրական շրջանում էր, որ վարչապետը հայտարարեց, թե պատրաստ է որդուն փոխանակել բոլոր գերիների հետ։ Փաշինյանի թիմի անդամը հակադարձում է՝ վարչապետին նման հայտարարության դրդել է երրորդ նախագահ Սերժ Սարգսյանը, ով առաջարկել էր բոլոր գերիներին փոխանակել վարչապետի որդով։Դեռ այն ժամանակ թեման շահարկման առարկա չդարձնելու կոչ արած գերիների ծնողները այսօր էլ չցանկացան որևէ կերպ մեկնաբանել Մամիջանյանի այս նախաձեռնությունն ու իշխանության արձագանքը դրան։ Պաշտոնական տվյալներով՝ Ադրբեջանում դեռ 38 հայ գերի է պահվում։ Հայաստանցի իրավապաշտպանները պնդում են՝ նրանց իրական թիվը ավելի մեծ է:  "
Քաղաքականություն,"Ընդդիմությունը խորհրդարան գնալու է բացառապես իր օրակարգով. Իշխան Սաղաթելյան
"," Շաբաթներ շարունակ փողոցային պայքարի դուրս ելած խորհրդարանական ընդդիմությունը չի հստակեցնում արդյոք մասնակցելու են խորհրդարանի՝ աշնանը մեկնարկող նիստերին։ Ընդդիմադիրները կրկին պնդում են՝ Ազգային ժողով վերադառնալու են բացառապես իրենց օրակարգով։Խորհրդարանի նախկին փոխնախագահ Իշխան Սաղաթելյանն այսօր «Ազատությանը» մանրամասնեց՝ ընդդիմության օրակարգը Արցախի հարցն է, հայ-թուրքական հարաբերությունները և Փաշինյանի հեռացումը։«Ընդդիմությունը խորհրդարան գնալու է բացառապես իր օրակարգով: Ո՞րն է մեր օրակարգը, այդ օրակարգը ձևավորել է մեր ժողովուրդը, այդ օրակարգի համար պայքարում է «Դիմադրության շարժումը», դա Արցախի հարցն է, Հայաստանի անվտանգությունը և Նիկոլ Փաշինյանի հեռացումը: Մենք եթե գնանք խորհրդարան, գնալու ենք բացառապես այդ օրակարգով, մնացած պարագաներում բացառված է և այդ մասին բազմաթիվ անգամ հայտարարել ենք», - նշեց Սաղաթելյանը՝ հավելելով, - «մեր դիրքորոշումը մշտապես հայտնի է եղել և այդ մասին հայտարարել ենք: Օրինակի համար, եթե մենք այն արտահերթ նիստը, այն օրակարգով, որ տեղի ունեցավ, որ հրավիրել էին հունիսի 3-ին, եթե որոշենք, որ նման արտահերթ նիստ և իմ հնչեցրած որևէ օրակարգով արտահերթ նիստ հրավիրել Ազգային ժողովի, մենք հրավիրելու ենք և այդ օրակարգով գնալու ենք: Այսինքն՝ մենք գնալու ենք բացառապես մեր օրակարգով, այն օրակարգով, որը հայտարարել է «Դիմադրության շարժումը»: Նպատակահարմար կգտնենք այդ օրակարգերով արտահերթ նիստ հրավիրել և գնալ, գնանք, չենք հրավիրի, չենք գնա: Այսինքն՝ այստեղ գլխավորը մեր օրակարգի սպասարկումն է, մնացածն արդեն երկրորդական են»:Խորհրդարանի «Հայաստան» խմբակցության պատգամավորին փոխանցեցինք՝ իշխանության ներկայացուցիչները տարակուսած են, թե ինչպես է ընդդիմությունը հաջողելու վարչապետ Նիկոլ Փաշինյանին իմփիչմենթի ենթարկելու գործընթաց նախաձեռնել Ազգային ժողովում, եթե չունի դրա համար բավարար թվով ձայներ։«Իմփիչմենթի մասին մենք շատ հանգամանալից և մանրամասն կխոսենք սեպտեմբերին: Մեր դիրքորոշումն այս մասին ևս ես բազմաթիվ անգամ հայտարարել եմ, որ մենք այդ գործընթացը կսկսենք այն ժամանակ, երբ որ դրա հաջողությանը հասնելու համար լինեն բավարար պայմաններ և հիմքեր: իսկ ինչպե՞ս, էդ նույն հարց տվողները կտեսնեն, թե ինչպես: Հիմնական օրակարգից իրենք փորձում են շեղել ու այս ամեն ինչը դարձնել խորհրդարան գնալ-չգնալու կամ պայքար իշխանության համար: Այդ նույն պատգամավորները թող ասեն՝ Արցախից ի՞նչ կա, Հայաստանի անվտանգությունից ի՞նչ կա», - արձագանքեց Սաղաթելյանը:Խորհրդարանում իշխող՝ «Քաղաքացիական պայմանագիր» խմբակցության պատգամավոր Վահագն Ալեքսանյանի խոսքով, տապալված փողոցային պայքարից հետո ընդդիմությունը պարզապես փորձում է ինչ-որ ելք գտնել իր համար։«Դե սա տրամաբանական շարունակություն է, կարծում եմ, որովհետև փողոցային պայքարն ակնհայտորեն ձախողվեց ու ակնհայտորեն ստացավ հանրային աջակցություն, ոչ մի տեսակի աջակցություն, ու բնական է, որ ընդդիմությունը պետք է ինչ-որ ելքեր գտներ իրավիճակից ու վերադառնար խորհրդարան, որովհետև փաստացի, եթե նույնիսկ այն սկզբնական շրջանում փողոցում էին ու Ազգային ժողովում չէին, ապա փողոցի այդ փոքրիկ ռեսուրսն էլ են արդեն մսխել ու հիմա վերջին ամսում ոչ Ազգային ժողովում էին ու ոչ էլ փողոցում: Հետևաբար տրամաբանական է, որ ստիպված են լինելու վերադառնալ: Ինչ վերաբերում է վարչապետին անվստահություն հայտնելու գործընթացի կամ իմփիչմենթի գործընթացին, որը նրանք, ըստ Իշխան Սաղաթելյանի, փորձելու են նախաձեռնել, հաջողություն նրանց այդ գործում: Պաշտոնից հեռացման մի շատ լավ դեպք վերջերս Ազգային ժողովում առնվազն ունեցանք՝ Իշխան Սաղաթելյան անունով Ազգային ժողովի փոխնախագահ այլևս չունենք, թող փորձեն, ինչ ասեմ», - նշեց Ալեքսանյանը:Ազգային ժողովի ընդդիմադիր՝ «Հայաստան» և «Պատիվ ունեմ» խմբակցությունները՝ Արցախը փրկելու և Փաշինյանին հեռացնելու կոչերով մայիսից մոտ մեկուկես ամիս փողոցային պայքարի մեջ էին՝ վրաններ տեղադրելով Երևանի կենտրոնում գտնվող Ֆրանսիայի հրապարակում։ Շուրջ մեկ ամիս առաջ ընդդիմադիրները հայտարարեցին պայքարի մարտավարությունը փոխելու մասին և դադարեցրին նստացույցը։ Հետո պատգամավորական մանդատը վայր դրեցին «Պատիվ ունեմի» ղեկավար Արթուր Վանեցյանը և «Հայաստան» խմբակցության պատգամավոր Արթուր Ղազինյանը։     "
Քաղաքականություն,"Ի՞նչ է սպասվում ՄԻԵԴ-ում Հայաստանին պարտության տարած դատավորներին նոր ռազմավարությամբ. իրավապաշտպանը քննադատում է, ԱՆ-ն՝ հակադարձում"," Ընդհանրական, ոչ հստակ ձևակերպումներով ռազմավարություն, որից հասկանալի չէ, թե ինչ է լինելու տասնամյակներ շարունակ Մարդու իրավունքների եվրոպական դատարանում ընդդեմ Հայաստանի վճիռների պատճառ դարձած դատավորների հետ, ասում է իրավապաշտպան Արթուր Սաքունցը, որն ուսումնասիրել է երեկ Կառավարության ընդունած դատաիրավական համակարգի հնգամյա ռազմավարությունը։Նրա խոսքով՝ իշխանության մշակած փաստաթղթում, որի նպատակը անկախ դատական համակարգի կայացումն է, չկա բարեվարքության հստակ հայեցակարգ, նշվում է միայն, որ դատավորները պետք է ստուգում անցնեն, իսկ թե ինչ կա դրա հիմքում, նշված չէ։«Այսինքն, ըստ էության ամրագրվել է, որ Հայաստանի Հանրապետության դատարանը խախտել է մարդու իրավունքը ոչ թե օրենսդրական թերության հետևանքով, այլ՝ գիտակցաբար, ապա նման դատավորներից պետք է ազատվել: Բայց հիմա, այստեղ՝ բարեվարքության կոնտեքստում դա մտնում է արդյոք, թե՝ ոչ, մեզ համար հայտնի չէ», - «Ազատության» հետ զրույցում նշեց Սաքունցը:

Երեկ Կառավարության նիստում ներկայացնելով ռազմավարությունը՝ Արդարադատության նախարարն ընդգծել էր, որ հնարավոր է չսպասեն մինչև 2026-ի ավարտը և ավելի շուտ իրագործեն բոլոր գործողությունները, որոնցից թերևս ամենաէականը դատավորների, քննիչների, դատախազների բարեվարքությունն է։ Այժմ նման ստուգում անցնում են միայն նոր նշանակված դատավորները:Վարչապետ Փաշինյանն էլ որակյալ էր գնահատել նոր ռազմավարությունը՝ հույս հայտնելով, որ դրանով կկարողանան ընդունել նոր օրենքներ ու որոշումներ՝ ամրապնդելով և զարգացնելով անկախ դատական համակարգը։

Սաքունցը, սակայն, ընդգծում է՝ այս փաստաթղթում պետք է ամրագրվեն իշխանությունների հայտարարությունները։ Դեռ 2019 թվականին վարչապետ Փաշինյանն էր հայտարարել՝ Մարդու իրավունքների եվրոպական դատարանի որոշումներով հաստատված՝ քաղաքացիների իրավունքների կոպիտ խախտումներով դատավճիռների հեղինակ բոլոր դատավորները պետք է հրաժարական տան, հեռանան կամ հեռացվեն պաշտոններից: Սաքունցի խոսքով՝ կարևորագույն այս փաստաթղթում խոսք չկա նաև իշխանության զավթման մասին, որին ուղիղ մասնակցություն են ունեցել շատ դատավորներ:«Եթե դու չես ելնում այն փաստից, որ Հայաստանի Հանրապետությունը զավթված է եղել առնվազն 20-25 տարի, ընդ որում՝ պետության զավթման ամենից կարևորագույն ինստիտուտը դատարանն է, և որ դատարանը իրապես գործադիր իշխանության հսկողության տակ է գտնվել, չէ՞, եթե դու սա չես ամրագրում որպես ելակետային դրույթ, որևէ ռազմավարություն ամբողջական և արդյունավետ լինել չի կարող», - ընդգծեց իրավապաշտպանը:Արդարադատության նախարարության խորհրդական Լիանա Թովմասյանը, սակայն, հակադարձում է՝ ռազմավարությունից բխող նման մի փոփոխություն արդեն արել են Դատական օրենսգրքում, որը դեռ ուժի մեջ չի մտել։ Դրանով մտադիր են կարգապահական պատասխանատվության ենթարկել ՄԻԵԴ-ում իրենց վճիռներով Հայաստանին պարտության տարած դատավորներին՝ ուսումնասիրելով 15 տարվա վաղեմության գործերը։«Այս նախագծով իրավական որոշակի բացառություն է նախատեսվում առ այն, որ հետադարձ ուժ է հնարավոր տալ այն գործերով, այսինքն հետադարձ ուժ կիրառել այն գործերով, որոնցով ՄԻԵԴ ակտով արձանագրվել է դատավորի կողմից թույլ տրված խախտում, և սրա հիման վրա հարուցել կարգապահական պատասխանատվության ենթարկելու վերաբերյալ վարույթ, համապատասխան հիմքերի առկայության դեպքում արդեն միջնորդություն ներկայացնել Բարձրագույն դատական խորհուրդ: Արդեն Բարձրագույն դատական խորհուրդն իր գործառույթների շրջանակում կքննարկի միջնորդությունը և համապատասխան արդյունքի կհանգենք», - ասաց Թովմասյանը:Անցումային արդարադատության գործիքներով կառավարությունը մտադիր է բացահայտել անցած տարիներին մարդու իրավունքների համակարգային խախտումները, որով կզբաղվի ստեղծվելիք փաստահավաք կառույցը։ Սաքունցը թեև դրական է գնահատում սա, բայց և պնդում է՝ ոչ բոլոր, էական խախտումների մասին է նշել կառավարությունը։«Կոռուպցիայի հետևանքով տուժածները նույնպես պետք է մտնեն կամ խոշտանգումների զոհերը նույնպես պետք է.... այդ հստակեցումը չկա, այսինքն այս առումով լայն հայեցողություն է տրված, իսկ ինչպես դա կընդունվի թողնված է կոնկրետ օրենքի մշակման կամ մոդելի քննարկման ժամանակ», - ասաց իրավապաշտպանը:Արդարադատության նախարարության խորհրդականը, սակայն, պնդում է՝ փաստահավաք հանձնաժողովը կուսումնասիրի այն խախտումները, որոնք նաև արձանագրել են միջազգային կառույցները։«Որոշակի թիվ գործեր ենք առանձնացրել, այսինքն որոշակի ուղղություններ ենք առանձնացրել ու հիմք ընդունելով հանրայնացումը, այսինքն հիմք ընդունելով այն գործերի թիվը, թե որոնցով են առավել շատ խախտումներ բացահայտվել և միջազգային զեկույցներով, այնպես էլ արդեն Հայաստանի Հանրապետության ներսում: Կոռուպցիոն շղթան բացահայտելու համար Հայաստանի Հանրապետությունը առանձին ինստիտուցիոնալ համակարգ է ներդրել համապատասխան մարմինների տեսքով ու արդեն իսկ եռաստիճան հակակոռուպցիոն դատարաններ ունենք մենք, որն արդեն շուտով կսկսի իր գործունեությունն իրականացնել», - ընդգծեց Լիանա Թովմասյանը:Արդեն գործող ռազմավարությունում շեշտը դրված է հետընտրական իրադարձությունների ընթացքում տեղի ունեցած քաղաքական հետապնդումների, հանրության գերակա շահերի ապահովման նպատակով սեփականության օտարումների, անձանց սեփականության իրավունքից զրկելու այլ դրսևորումների, ոչ մարտական պայմաններում զինծառայողների մահվան դեպքերի վրա։    "
Քաղաքականություն,Վահագն Հովակիմյանը չի հերքում՝ ինքն է ԿԸՀ նախագահի իշխանության թեկնածուն," Ազգային ժողովի Պետական-իրավական հարցերի մշտական հանձնաժողովի ՔՊ-ական փոխնախագահ Վահագն Հովակիմյանը չի հերքում, որ հենց ինքն է Կենտրոնական ընտրական հանձնաժողովի նախագահի՝ իշխանության թեկնածուն։Լրատվամիջոցները գրում են, թե այս հոկտեմբերին պաշտոնին հրաժեշտ տվող՝ ԿԸՀ-ն ավելի քան տասը տարի գլխավորած Տիգրան Մուկուչյանին խորհրդարանն իր քվեարկությամբ փոխարինելու է Հովակիմյանով։Վերջինս «Ազատության» հետ զրույցում ընդգծեց՝ իշխող խմբակցության իրավասությունն է՝ ում առաջադրել ԿԸՀ նախագահի պաշտոնին։

«Որոշումները կայացնում է խմբակցությունը, խմբակցությունը երբ որոշում կկայացնի, այդ ժամանակ ամեն ինչ պարզ կլինի», - այսպես պատասխանեց Հովակիմյանը հարցին՝ անձնապես հակվա՞ծ է արդյոք ստանձնելու այդ պաշտոնը:Խմբակցությունում իր թեկնածության քննարկման վերաբերյալ հարցին Պետական-իրավական հարցերի մշտական հանձնաժողովի փոխնախագահը պատասխանեց. - «Խնդրում եմ՝ խմբակցությունում քննարկվող թեմաների, որոշումների վերաբերյալ դիմեք խմբակցության ղեկավարին կամ քարտուղարին»:«Մեր օրենսդրությամբ ԿԸՀ նախագահի և անդամների թեկնածությունները առաջադրում են խմբակցությունները, և ոլորտային հանձնաժողովն էլ եզրակացություն է տալիս՝ հաստատում կամ մերժում է», - նշեց Հովակիմյանը՝ շարունակելով. - «Զուտ օրենսդրությամբ պայմանավորված՝ ասեմ, որ [ԿԸՀ նախագահի պաշտոնում] առաջադրումները հուլիսի 11-ից հուլիսի 25-ն են՝ առաջին էտապը: Խմբակցությունը դեռևս որևէ թեկնածու չի առաջադրել, որովհետև եթե առաջադրեր, այդ մասին կհայտարարեր»:Վահագն Հովակիմյանը տևական ժամանակ՝ գրեթե քսան տարի աշխատել է վարչապետ Նիկոլ Փաշինյանի հետ՝ նախ, «Հայկական ժամանակ» պարբերականում, երբ Փաշինյանը թերթի գլխավոր խմբագիրն էր, այնուհետև՝ խորհրդարանում՝ որպես պատգամավոր Փաշինյանի օգնական, որից հետո՝ ԱԺ «Ելք» խմբակցության փորձագետ։ 2019 թվականից Ազգային ժողովի պատգամավոր է։ Վարչապետի հրաժարականը պահանջող ու Ազգային ժողովի աշխատանքը մի քանի ամիս բոյկոտող ընդդիմությունում համոզված են՝ իշխանական պատգամավորի կողմից Կենտրոնական ընտրական հանձնաժողովի գլխավորելը, մեղմ ասած, կասկածի տակ է դնելու Հայաստանում իշխանության ձևավորման գործընթացում կարևոր այդ կառույցի անաչառությունը։ Ազգային ժողովի «Հայաստան» խմբակցության պատգամավոր Լիլիթ Գալստյանը «Ազատությանը» փոխանցեց՝ եթե ԿԸՀ նախագահի պաշտոնում Հովակիմյանի նշանակումը իրականություն դառնա, ապա պատճառը լինելու է նրա անձնական նվիրվածությունը Փաշինյանին։ «Ծանոթ լինելով քաղաքական մեծամասնության՝ այսինքն, ՔՊ-ի քաղաքական ձեռագրին, արդեն 4 տարի շարունակ Հայաստանում վարվող քաղաքական վարքագծին, նաև ընտրական գործընթացների վրա ունեցած իրենց անհերքելի վարքագծին, ճիշտն ասած, չեմ ուզենա անձնական գնահատականներ տալ Վահագն Հովակիմյանին, բայց նրա սահմանադրական փոփոխությունների ջատագովությունը, ըստ էության, սահմանադրական նորմերի խախտումով, այդ վարքագիծը, ես խորապես համոզված եմ, որ սա հերթական քաղաքական նշանակումն է, որը չի բխում Հայաստանում ոչ ժողովրդավարության շահերից, ոչ էլ պառակտված հասարակություն, հանրային համախոհություն և ներդաշնակություն բերելուն», - ասաց ընդդիմադիր պատգամավորը:Գալստյանը հավելեց, որ խմբակցությունում դեռ չեն քննարկել ԿԸՀ նոր նախագահի առաջիկա ընտրությունը, սակայն, վստահաբար, անդրադառնալու են այդ հարցին։     "
Քաղաքականություն,ԱԱԾ-ը չի պարզաբանում՝ ինչո՞ւ է արգելվել ՀՅԴ բյուրոյի անդամ Մուրադ Փափազյանի մուտքը Հայաստան," Ազգային անվտանգության ծառայությունը (ԱԱԾ) հրաժարվում է պարզաբանել՝ ինչո՞ւ է արգելվել Ֆրանսիայի հայկական կազմակերպությունների համակարգող խորհրդի համանախագահ, ՀՅԴ բյուրոյի անդամ Մուրադ Փափազյանի մուտքը Հայաստան։Ֆրանսահայ գործիչն անցած հինգշաբթի հայտարարեց՝ իրեն թույլ չեն տվել դուրս գալ «Զվարթնոց» օդակայանից ու հայտնել, թե Հայաստանում «անցանկալի անձ» է։ ԱԱԾ-ից արգելքի պատճառները չեն բացահայտում՝ հղում անելով «Տեղեկատվության ազատության մասին» օրենքին։Մուրադ Փափազյանը Ֆրանսիայի քաղաքացի է։ Օտարերկրացիների մասին Հայաստանի օրենքն է սահմանում, թե որ դեպքերում է արգելվում արտասահմանցիների մուտքը Հայաստան։ Արգելքի պատճառներից է, օրինակ, որ հավաստի տեղեկությունների համաձայն՝ օտարերկրացին իրականացնում է այնպիսի գործունեություն, մասնակցում, կազմակերպում կամ հանդիսանում է այնպիսի կազմակերպության անդամ, որի նպատակն է վնասել Հայաստանի պետական անվտանգությունը, տապալել սահմանադրական կարգը, թուլացնել պաշտպանունակությունը, իրականացնել ահաբեկչական գործունեություն։Անցանկալի անձանց բանկը ԱԱԾ-ն է վարում։ Ըստ օրենքի՝ դրանում տեղեկություններ մուտքագրելու նպատակով ԱԱԾ-ին տեղեկություններ են ներկայացնում Հայաստանի նախագահի աշխատակազմը, Ոստիկանությունը, Արտաքին գործերի նախարարությունն ու Միգրացիայի ծառայությունը։«Ինձ համար իսկապես շոկ եղավ, որովհետև չէի էլ սպասում, որ իմ նկատմամբ Հայաստանի կառավարությունը այդպիսի որոշում առներ», - ասաց Փափազյանը:Թե ինչ պատճառով է արգելվել իր մուտքը Հայաստան, Մուրադ Փափազյանն էլ արդեն գրեթե մեկ շաբաթ է՝ չի կարողանում պարզել՝ ոչ Ազգային անվտանգության ծառայությունից, ոչ էլ հայաստանյան այլ պետական գերատեսչությունից իրեն տեղեկություն չեն տրամադրել։ Դեռ ամիսներ առաջ՝ գարնանն առանց խոչընդոտ Երևան է եկել։ Կասկած չունի՝ քաղաքական որոշում է կայացվել, պատճառն իր ընդդիմադիր գործունեությունն է։«Պարոն Փաշինյանը՝ վարչապետը չի ընդունում ընդդիմություն թե՛ ներսում, թե՛ դրսում, և ժողովրդավարական լուրջ հարց կա այս պատմության տակ, չի ընդունում կարծիքների տարբերություն և չի ընդունում, որ սփյուռքում հայտնի անձնավորությունը ընդդիմադիրի կարգավիճակ ունենա», - ընդգծեց ՀՅԴ բյուրոյի անդամը:Կառավարությունից Փափազյանի մեղադրանքներին չեն արձագանքել։ Մինչդեռ իշխանական լրատվամիջոցներում անցած շաբաթ տեղեկություն տարածվեց, թե արգելքի պատճառը Փարիզում անցած ամռանը Հայաստանի վարչապետի դեմ տեղի ունեցած բողոքի ակցիան է, որի մասնակիցները հարվածել էին Նիկոլ Փաշինյանի շարասյան մեքենաների ապակիներին։Սփյուռքի գործերի գլխավոր հանձնակատար Զարեհ Սինանյանն էլ հայտարարել է, թե տեղյակ չէ բուն պատճառների մասին, սակայն, Փափազյանին մեղադրել է Հայաստանի նկատմամբ իրականացրած ոչ բարյացակամ գործունեության համար, իսկ Ֆրանսիայի հայկական կազմակերպությունների համակարգող խորհրդին ու ՀՅԴ-ին էլ Ֆրանսիայում օտարերկրացի քաղաքական գործիչների վրա ճնշումներ բանեցնելու համար, որպեսզի նրանք չհամագործակցեն Հայաստանի պետական կառույցների հետ։Փափազյանը կտրականապես հերքում, թե որևէ մասնակցություն է ունեցել փարիզյան բողոքի ակցիաներին, ֆրանսահայ գործիչը պնդում է նաև, որ Սինանյանի ասածներն իրականության հետ կապ չունեն։  "
Քաղաքականություն,"«Նիստերի ժամանակ մահանում են, դուք լռում եք». բողոքի ակցիա ՄԱԿ-ի գրասենյակի և կառավարության շենքի առջև"," Մի խումբ ընդդիմադիրներ այսօր բողոքի ակցիա իրականացրին Երևանում ՄԱԿ-ի գրասենյակի առջև: Նրանք միջազգային կառույցից պահանջում էին արձագանքել քրեակատարողական հիմնարկներում և դատական համակարգում իրենց կողմնակիցների հետ տեղի ունեցող խնդրահարույց երևույթներին։«Նիստերի ժամանակ, ուղիղ եթերներում մահանում են, դուք լռում եք», - բացականչեցին նրանք:Ընդդիմադիր ակտիվիստներին վրդովեցրել էր հատկապես 4 օր առաջ դատական նիստի ժամանակ պրոդյուսեր Արմեն Գրիգորյանի մահը։ Դատարանն այդ օրը քննելու էր ազգային, ռասայական կամ կրոնական թշնամանք հարուցելու մեջ մեղադրանքով երկու ամիս կալանքի տակ գտնվող Գրիգորյանին ազատ արձակելու հարցը:Հենց Գրիգորյանի մահվան օրը ընդդիմության հանրահավաքի ժամանակ նրա փաստաբան Ռուբեն Մելիքյանը բեմից հայտարարել էր, որ իր պաշտպանյալն առողջական խնդիրներ ունեցել է, սակայն արգելել է որևէ մեկին դատարանում բարձրաձայնել այդ մասին։ Այսօր բողոքի այցիայի դուրս եկած ցուցարարներն իրենց ելույթներում, այդուհանդերձ, բարձրաձայնում էին, որ ինչպես Գրիգորյանն էր առողջական խնդիրներով պահվում անազատության մեջ, նույն կերպ նաև այլ ընդդիմադիրներ են հիմա ճաղերի ետևում։«Սա խոսում է այն մասին, որ հայաստանյան իշխանությունները իրավական համակարգը և մասնավորապես, դատարաններն ու դատավորներին դարձրել են իրենց գործիքը, և դրա ապացույցն է այն, որ ծայրահեղ վատառողջ մեր ընկերներին պահում են կալանքի տակ:Եթե Հայաստանը լիներ նորմալ ժողովրդավարական երկիր, որտեղ մարդու կյանքը լիներ բացարձակ արժեք, այս դեպքից հետո ուղղակի իրար հերթ չտալով պետք է մենք լսեինք հայտարարություններ և գործուն քայլեր միջազգային հանրության կողմից, ինչը մենք չտեսանք ու չենք էլ տեսնելու»:«Սա՞ է ձեր ժողովրդավարությունը, կալանքը որպես խափանման միջոց կիրառելը վառ օրինակն է ռեպրեսիաների, և սա արվում է նրա համար, որպեզի բռնաճնշումները էլ ավելի ավելանան: Բավական է ապրեք և կիրառեք կրկնակի ստանդարտներ», - ասում էին նրանք:Խորհրդարանական ընդդիմության նախաձեռնությամբ փողոց դուրս եկած ակցիայի մասնակիցները պաստառները ձեռքին ՄԱԿ-ի մոտից երթով շարժվեցին դեպի կառավարության շենք։ Գրություններով և կոչերով հորդորում էին ազատել իրենց համախոհներին, որոնց քաղբանտարկյալներ էին որակում, փոխարենը՝ պահանջում էին կալանավորել վարչապետ Նիկոլ Փաշինյանին։ Արդեն գործադիր մարմնի շենքի մոտ կարմիր ներկ թափեցին գետնին՝ որպես արյան խորհրդանիշ։Ընդդիմադիր «Հայաստան» խմբակցության պատգամավոր Գեղամ Մանուկյանն էլ կառավարության շենքի մոտ ևս մեկ անգամ բարձրաձայնեց այսօրվա ակցիայի նպատակը. «Որ միջազգային հեղինակավոր այդ կազմակերպությունը վերջապես իր հստակ դիրքորոշումն արտահայտի Հայաստանում քաղաքական հետապնդումների նկատմամբ»:«Քաղաքացիական պայմանագիր» խմբակցության պատգամավորները հիմնականում հրաժարվում են արձագանքել ցույցերի, բողոքների ժամանակ ընդդիմադիրների հնչեցրած քննադատությանը։ Խորհրդարանի Պետաիրավական հանձնաժողովի անդամ, իշխանական պատգամավոր Արփի Դավոյանն, այդուհանդերձ, արձագանքեց «քաղաքական բանտարկյալներ» ձևակերպմանը։«Միանշանակ պատասխանում եմ` Հայաստանում քաղբանտարկյալներ չունեն 2018 թվականից հետո, և որևէ մեկը, ով գտնվում է կալանքի տակ, կամ որևէ քրեական գործ է հարուցվում ինչ-որ մեկի նկատմամբ, ապա դա կոնկրետ Ձեր նշած անձինք ըստ իրենց հարմարության որակում են որպես քաղաքական հետապնդում», - ասաց նա:Հայաստանյան իրավապաշտպաններից շատերը տարիներ շարունակ, այդ թվում` մինչև թավշյա հեղափոխությունը, մտահոգություն են հայտնել խափանման միջոց կալանքը հաճախակի ու անհարկի կիրառելու վերաբերյալ, ահազանգել են բանտային պայմաններում առողջական վիճակի վատթարացման դեպքերի մասին, տարբեր ժամանակների իշխանություններին հորդորել են քաղաքական հակառակորդների դեմ կալանքը որպես պատժի միջոց չկիրառել։  "
Քաղաքականություն,Քաղաքագետը չի բացառում՝ հնարավոր է Ուիլյամ Բըրնսը Հայաստանում էր ռուսական կողմի հետ փակ հանդիպման համար," Հայաստանի վարչապետը երեկ ընդունել է Միացյալ Նահանգների Կենտրոնական հետախուզական գործակալութան ղեկավարին: Նիկոլ Փաշինյանը և Ուիլյամ Բըրնսը, ըստ Հայաստանի կառավարության հաղորդագրության, քննարկել են միջազգային և տարածաշրջանային անվտանգությանը, ահաբեկչության դեմ պայքարին վերաբերող հարցեր, անդրադարձել Հարավային Կովկասում տեղի ունեցող գործընթացներին:Բըրնսի հետ հանդիպել է նաև Անվտանգության խորհրդի քարտուղար Արմեն Գրիգորյանը։ Նրանք քննարկել են Հայաստան-Միացյալ Նահանգներ երկկողմ հարաբերությունների հետագա զարգացումը: Հանդիպման ընթացքում, ըստ հայկական կողմի, Անվտանգության խորհրդի քարտուղարը ներկայացրել է տարածաշրջանային անվտանգության միջավայրը, առկա մարտահրավերները և տարածաշրջանում խաղաղության հաստատման Հայաստանի մոտեցումը։«Այս համատեքստում կողմերը քննարկել են Հայաստան-Ադրբեջան և Հայաստան-Թուրքիա բանակցային գործընթացները», - ասված է հաղորդագրության մեջ։Պետական գերատեսչությունների հաղորդագրությունները հակիրճ են, ամերիկացի նման բարձրաստիճան պաշտոնյայի անակնկալ այցի վերաբերյալ այլ մանրամասներ չեն հաղորդվում։ Թե կոնկրետ ի՞նչ պատճառով է առաջին անգամ Հայաստան ժամանել Միացյալ Նահանգների Կենտրոնական հետախուզական գործակալության տնօրենը, ամերիկյան կողմն էլ չի հայտնում։ Գործակալության մամուլի ծառայությունից «Ազատությանը» գրավոր հայտնել են, թե տնօրենի հանդիպումների օրակարգը չեն մեկնաբանում։Քաղաքագետ Բենիամին Պողոսյանը կարծում է, որ այցի նպատակը Հայաստանին առնչվող հարցերը չեն։«Ինչքանով ես եմ պատկերացնում Կենտրոնական հետախուզական գործակալության գործառույթները և առավել ևս գործակալության տնօրենի գործառույթները, դժվար թե Հայաստանին առնչվող որևէ խնդիր պատճառ դառնար, որպեսզի գործակալության տնօրենը այցելեր Հայաստան կամ առնվազն Հայաստանի հետ առնչվող խնդիրները՝ լինի դա Հայաստան-Թուրքիա հարաբերությունների նորմալացման գործընթաց, Հայաստան-Ադրբեջան հարաբերություններ, Հարավային Կովկասի տարածաշրջանային զարգացումներ, առնվազն այս ամենը չէին կարող լինել հիմնական պատճառ Կենտրոնական հետախուզական գործակալության տնօրենի այցի», - նշեց քաղաքագետը:Պողոսյանն ասում է՝ միայն կարելի է ենթադրել, թե ինչո՞ւ է առաջին անգամ Հայաստան ժամանել Միացյալ նահանգների Կենտրոնական հետախուզական գործակալության տնօրենը։ Քաղաքագետը չի բացառում՝ հնարավոր է Բըրնսը Հայաստանում էր ռուսական կողմի հետ փակ հանդիպման համար՝ ռուս պաշտոնյաների հետ քննարկելու Ուկրաինայի շուրջ ծավալվող իրադարձությունները։66-ամյա ամերիկացի պաշտոնյան 2005-ից 2008 թվականներին եղել է Ռուսաստանում Միացյալ նահանգների դեսպանը։ Երեկ Երևան նրա ժամանման մասին առաջինը հենց ռուսական պետական լրատվամիջոցները հաղորդեցին՝ իրենց դիվանագիտական աղբյուրներին հղում տալով, իսկ հայաստանյան պետական գերատեսչությունները ժամեր շարունակ ո՛չ հերքում, ո՛չ հաստատում էին Բըրնսի այցի մասին լուրը։«Իրանի հետ կապված այնքան էլ վստահ չեմ, որովհետև դժվար թե եթե անհրաժեշտ լինել Իրանի հետ անցկացնել փակ հանդիպում, ընտրվեր Հայաստանը որպես վայր, որը հասկանալի է՝ ռուսական որոշակի վերահսկողության գոտում է, այլ՝ ռուսական կողմի հետ ինչ-որ փակ հանդիպում անցկացնելու և քննարկումներ ունենալու, ես չէի բացառեի: Կարծում եմ, ամեն դեպքում, երևի թե ինչ-որ փակ կոնտակտներ Ռուսաստանի և Ամերիկայի Միացյալ Նահանգների միջև կան Ուկրաինայի հետ կապված: Իհարկե, նաև բաց կոնտակտներ կան, հիշենք, որ փետրվարի 24-ից հետո գոնե մեկ անգամ հրապարակայնորեն հաղորդվել է Ռուսաստանի և ԱՄՆ-ի պաշտպանության նախարարների հեռախոսզրույցի մասին: Սակայն հասկանալի է, որ փակ ձևաչափով քննարկումները շարունակվում են», - ընդգծեց քաղաքագետը:Հայաստանն է ընտրվել ռուս-ամերիկյան քննարկումների համար, քանի որ, ըստ Պողոսյանի, Երևանը, չնայած Ռուսաստանի ռազմավարական դաշնակիցն է, փորձում է հարաբերություններ պահպանել Եվրաատլանտյան կառույցների հետ։Բըրնսը Հայաստանում է եղել նաև 2011-ին, երբ Միացյալ Նահանգների պետքարտուղարի առաջին տեղակալն էր։    "
Քաղաքականություն,"Եթե ընդդիմությունը աշնանը շարունակի այս պահվածքը, հնարավոր է լինի խիստ որոշում. Արթուր Հովհաննիսյան
"," Ազգային ժողովում բնականոն աշխատանքները վերականգնված են, իսկ մանդատներից զրկելու միջնորդության չներկայացնելու առումով էլ իշխանությունը շարժվել է քաղաքական շրջահայացության սկզբունքով, «Ազատության» հետ զրույցում հայտարարեց ԱԺ «Քաղաքացիական պայմանագիր» խմբակցության քարտուղար Արթուր Հովհաննիսյանը:Երեկ հայտնի դարձավ, որ ընդդիմադիրներին պատգամավորական մանդատներից զրկելու հարցով իշխանությունը Սահմանադրական դատարան չի դիմի։ Արթուր Հովհաննիսյանի խոսքով` եթե ընդդիմությունը շարունակի այս պահվածքը նաև աշնանը, հնարավոր է «ավելի խիստ վերաբերվեն»:Զրույցից ներկայացնում ենք հատված.«Ազատություն». - Ինչո՞ւ չեք դիմում Սահմանադրական դատարան` ընդդիմադիրներին մանդատներից զրկելու հարցով: Արդյոք որպես քաղաքական մեծամասնություն` դուք հանրության առջև պատասխանատո՞ւ չեք, որ վերականգնվի խորհրդարանի բնականոն աշխատանքը:Արթուր Հովհաննիսյան. - Այո, և հենց այդ հիմքից ելնելով էլ մենք, ըստ էության, այս պահին չենք դիմում Սահմանադրական դատարան միջնորդությամբ մանդատներից զրկելու հարցը քննարկելու համար: Ինչ վերաբերում է պատասխանատվությանը և Ազգային ժողովում աշխատանքների վերականգնմանը, ապա, ըստ էության, ԱԺ «Քաղաքացիական պայմանագիր» խմբակցությունը որոշում կայացրեց հետ կանչել Ազգային ժողովի փոխնախագահին և Տնտեսական հանձնաժողովի նախագահին հենց այդ նպատակով, որպեսզի վերականգնվեն բնականոն աշխատանքները:Դուք տեսաք, որ հետո շղթայաբար այլ հանձնաժողովի ղեկավարներ, նաև ղեկավարի տեղակալներ լքեցին իրենց պաշտոնները, և սա դրական է, ըստ էության պետք է դրականորեն սրան վերաբերվել, որովհետև դրա շնորհիվ իրապես վերականգնվեցին Ազգային ժողովի բնականոն աշխատանքները, որովհետև այս մարդիկ իրենց տեղերում, որտեղ հստակ ադմինիստրատիվ աշխատանք կա իրականացնելու, միջազգային նաև կառույցների հետ համագործակցություն կա և այլն, չէին իրականացնում իրենց լիազորությունները: Եվ «Քաղաքացիական պայմանագիր» խմբակցության փոխնախագահները, ըստ էության, չունենալով արտոնություններ, կատարում էին նրանց բաժին աշխատանքը, և հիմա այս մասով մենք կարող ենք վստահորեն ասել, որ Ազգային ժողովում բնականոն աշխատանքները վերականգնված են:Իսկ արդեն մանդատներից զրկելու միջնորդության չներկայացնելու առումով էլ շարժվել ենք քաղաքական շրջահայացության սկզբունքով, որովհետև մենք պատասխանատվություն ենք կրում ոչ միայն մեզ ընտրող քաղաքացիների առջև, այլև ընդդիմությանը ձայն տված քաղաքացիների առջև, և նաև մենք չենք ուզում փրկօղակ նետել ընդդիմությանը ԱԺ-ից, այսպես ասած, փախչելու համար, որովհետև մենք կարծում ենք նաև, որ մանդատներից զրկելու այս գործընթացը շատ լավ հնարավորություն էր ընդդիմության համար դուրս գալու, փախչելու Ազգային ժողովից, դիրքավորվելու որպես հալածված ընդդիմություն:Բայց մենք ասում ենք, որ հարգելի՛ ընդդիմություն, դուք ստանձնել եք ՀՀ քաղաքացիների քվեն, ինչի համար ստանում եք աշխատավարձ, դուք հստակ նախընտրական ծրագրով գնացել եք ընտրությունների, հաջորդ պահից սկսած չեք սպասարկել ձեր ընդդիմադիր մանդատը, ըստ էության, գողացել եք այդ ընդդիմադիր մանդատը, հնարավորություն չեք տալիս ձեզ ընտրողներին մասնակցելու կարևորագույն գործընթացներին` դատախազի ընտրություն, Մարդու իրավունքների պաշտպանի ընտրություն, նախագահի ընտրություն, դատական համակարգի ներկայացուցիչների ընտրություններ, մի շարք կարևոր փաթեթների քննարկումներ, օրինակ` երեկ Ընտրական օրենսգրքի քննարկումներ: Եվ մենք այս ճանապարհով կարող եմ ասել, որ փորձում ենք հնարավորություն ստեղծել ընդդիմության համար` վերադառնալու և հաջորդ նստաշրջանից ի վեր սպասարկելու իրենց քվե տված քաղաքացիների շահերը և աշխատելու նրանց, ՀՀ համար, հանրային բարիք ստեղծելու համար: «Ազատություն». - Քանի որ կարծես, արդեն ակնարկում են, որ չեն վերադառնալու կամ վերադառնալու են իրենց օրակարգով, դուք հակվա՞ծ եք ավարտին հասցնել այս գործն աշնանը: Արթուր Հովհաննիսյան. - Նախ վերադառնալ իրենց օրակարգով արտահայտությունն ինձ համար անհասկանալի է, այսինքն` դու կամ վերադառնում ես Ազգային ժողով, կամ չես վերադառնում, Ազգային ժողովն ունենում է մեկ օրակարգ, եթե մեծամասնությունն` այս դեպքում մենք, մասնակցում ենք օրինակ` նիստին, ստացվում է, որ Ազգային ժողովն ունենում է օրակարգ, մենք քննարկում ենք այդ օրակարգը և շարժվում ենք առաջ, այսինքն` սա ինչ-որ մանկամտության նմանվող բան է` մենք կգանք, բայց մեր օրակարգով, մենք եկել ենք, բայց չենք եկել, մենք կգանք, բայց չենք գա, այսինքն` սա բառախաղ է ուղղակի, որի տակ որևէ քաղաքական միտք չկա:Իսկ ինչ վերաբերում է, թե նրանք հիմա էլ են հայտարարում, որ չեն գալու կամ գալու են իրենց օրակարգով, ապա թող գա սեպտեմբերը, այո, հիմա նրանց արտահայտությունները և խոսույթը նրա մասին է, որ նույն պահվածքը շարունակվելու է: Եթե կշարունակեն նույն պահվածքը դրևսորել և այսպես ասած` չեն հասկանա, որ նրանք վերջապես պետք է սպասարկեն իրենց քվե տված քաղաքացիների շահերը, ապա մենք` որպես քաղաքական մեծամասնություն, ովքեր պատասխանատվություն են կրում Հայաստանի Հանրապետության բոլոր քաղաքացիների առաջ, կկայացնենք համապատասխան որոշումն այդ ժամանակ, և ես կարծում եմ, որ այո, այդ ժամանակ մենք ավելի խիստ կվերաբերվենք ընդդիմության նման գործելաոճին:  "
Քաղաքականություն,Երևանն ու Ստեփանակերտը երկու ծայրահեղությունների մեջ են․ քաղաքագետ," Արցախում հանրային ընկալումների, պաշտոնական ուղերձների մեջ շարունակում է գոյություն ունենալ մինչպատերազմական իներցիան, կարծում է քաղաքագետ Տիգրան Գրիգորյանը՝ նկատելով՝ Երևանն ու Ստեփանակերտը երկու ծայրահեղությունների մեջ են։Քաղաքագետի խոսքով՝ Ստեփանակերտում ընկալման խնդիր կա, որ իրավիճակը փոխվել է, որ այլևս չեն կարող նույն դիսկուրսներն օգտագործել, որոնք եղել են մինչև պատերազմը։«Գործադիրն, ամենայն հավանականությամբ, հասկանում է իրավիճակի ողջ լրջությունը, սակայն սահմանափակված է քաղաքական ինչ-որ խնդիրներով։ Օրինակ, երբ Արցախի ընդդիմությունը պարբերաբար ինչ-որ պոպուլիստական հայտարարություններով է հանդես գալիս, նույն նախագահը կամ գործադիր մարմնի այլ ներկայացուցիչները չեն կարողանում հաղթահարել այդ պոպուլիզմի ալիքը և ավելի ռացիոնալ հայտարարություններով հանդես գալ, չնայած իրենց հայտարարությունները շատ ավելի ռացիոնալ ու իրատեսական են քան, օրինակ, խորհրդարանի կողմից հնչող հայտարարությունները», - նկատեց Գրիգորյանը։Երևանում էլ, քաղաքագետի կարծիքով, մեկ այլ ծայրահեղություն կա։«Մասամբ իշխանությունների, մասամբ ինչ-որ վերլուծական շրջանակների մոտ՝ որ «Հայաստանն այլևս անելիք չունի Ղարաբաղի հարցում, Հայաստանից ոչինչ կախված չէ, ամեն ինչ որոշվում է առանց մեզ, Հայաստանը պետք է հնարավորինս շուտ հասնի ամեն գնով պայմանավորվածության Ադրբեջանի հետ Ղարաբաղի հարցում, որովհետև եթե չհասնենք, արդեն Հայաստանի ինքնիշխանության և անվտանգության հարց է լինելու»։ Այս երկու ծայրահեղությունների արանքում պետք է մեկ ռացիոնալ կետ գտնել և այդ կետի հիման վրա կառուցել մեր քաղաքականությունը», - ասաց քաղաքագետը։Հարցին, թե Ստեփանակերտի կարմիր գծերի քաղաքականությունն ընդունելի՞ է իր համար, Գրիգորյանը պատասխանեց՝ կարմիր գծեր պետք է լինեն, բայց դրանք պետք է նաև ինչ-որ չափով համապատասխանեն առկա իրողություններին ու գոյություն ունեցող ռեսուրսներին։«Երբ այս փուլում, մեծ հաշվով, կա նույն Ստեփանակերտը կորցնելու վտանգ ու իրատեսական վտանգ ու դու խոսում ես Ջաբրայիլի դեօկուպացիայի մասին, պարզ է, որ այդ հայտարարությունները, այդ մեսիջներն ընկալելի չեն լինելու ոչ միայն միջազգային հանրության համար, այլ նաև նույն Երևանի համար, որովհետև կտրված են իրականությունից, - ասաց Գրիգորյանը։Խոսելով միջանցքի հարցից քաղաքագետը նշեց՝ ինչ-որ միջանցքային տրամաբանություն այնուամենայնիվ գոյություն ունենալու է։«Երբ մենք խոսում ենք այն մասին, որ ադրբեջանական բեռնատարներին կամ ուղևորներին ուղեկցելու է ինչ-որ խումբ, որի մեջ ներառված են լինելու նաև ռուս զինծառայողներ, կամ այլ ծառայությունների ներկայացուցիչներ, այսինքն, երբ մենք խոսում ենք, որ հայկական սահմանին ռուս սահմանապահ ուժերն են կանգնած լինելու, և եթե հատկապես հաշվի ենք առնում, որ դժվար թե նման սկզբունքներ գործեն հայկական բեռնատարների, ուղևորների համար Ադրբեջանի տարածքում, ես դժվար եմ պատկերացնում, որ Ադրբեջանը դրան կհամաձայնի, ապա ինչ-որ միջանցքային տրամաբանություն իհարակե գոյություն ունի, բայց լիովին դա միջանցք անվանել, երևի սխալ կլինի», - ասաց Գրիգորյանը՝ նկատելով․ - «Եթե չկա փոխադարձության սկզբունքը, եթե ապաշրջափակումը չի իրականացվում փոխադարձության սկզբունքի հիման վրա, ապա կարելի է ասել, որ գործ ունենք հենց միջանցքային տրամաբանության հետ, այլ ոչ թե ինչ-որ համապարփակ ապաշրջափակման գործընթացի հետ»։Տիգրան Գրիգորյանի հետ հարցազրույցն ամբողջությամբ կարող եք դիտել ստորև․  "
Քաղաքականություն,Ընդդիմադիրներին մանդատներից զրկելու հարցով իշխանությունը չի դիմի Սահմանադրական դատարան," Ընդդիմադիրներին պատգամավորական մանդատներից զրկելու հարցով իշխանությունը Սահմանադրական դատարան չի դիմի։ Այսօր երեկոյան Ազգային ժողովի խորհրդի նիստից հետո հայտարարեց ԱԺ փոխնախագահ Ռուբեն Ռուբինյանը։«Այս խորհրդով քննարկումը համարվում է բացված, բայց քանի որ այն պատգամավորները, ում վերաբերում է քննարկումը, չէին ներկայացել, ըստ կանոնակարգի քննարկումը տեղափոխվում է մեկ շաբաթ անց, բայց սա զուտ տեխնիկական մասն է, որը մեծ հաշվով այդքան էլ կարևոր չէ։ Ինչ վերաբերում է «Քաղաքացիական պայմանագիր» խմբակցության որոշմանը, որոշումը հետևյալն է, որ նշյալ պատգամավորներին մանդատից զրկելու վերաբերյալ ՍԴ միջնորդությամբ չենք դիմելու։ Այս նստաշրջանի համար Սահմանադրական դատարան չենք դիմելու, եթե հաջորդ նստաշրջանում նույնպես լինեն բացակայություններ, արդեն ավտոմատ կերպով հարցը գալու է խորհրդի քննարկման տիրույթ», - ասաց նա։ԱԺ խորհրդի նիստը ընդդիմադիր 33 պատգամավորներին՝ «Հայաստան» խմբակցության ողջ կազմին և «Պատիվ ունեմ»-ի մեծամասնությանը մանդատից զրկելու համար Սահմանադրական դատարան դիմելու հարցով էր նշանակված։ Հիմնավորումը 6 ամսվա մեջ քվեարկությունների առնվազն կեսից անհարգելի բացակայություններն են։«Ազատության» հարցին, թե իշխանությունները հաստատակամություն էին հայտնում, որ հարցը պետք է քննարկվի, Ազգային ժողովի նախագահը վճռական էր մինչև ՍԴ հասցնելու, ո՞րն է խնդիրը, որ «հետքայլ» է կատարվում, արդյոք միջազգային հանրության կողմից կա ճնշում, կամ ներքին քննարկումների արդյունքում գերակշռե՞լ է այն մտավախությունը, որ սա կարող է դիտարկվել որպես հետապնդում այլախոհների նկատմամբ, Ռուբեն Ռուբինյանն արձագանքեց. - «Մենք հայտարարել ենք հետևյալը, որ կա այսպիսի հարց, և այդ հարցն ավտոմատ կերպով գալու է Ազգային ժողովի խորհրդի տիրությ, մենք ասել ենք նաև, որ մեր խմբակցությունը քննարկում է այդ հարցը։ Քննարկումն ավարտվել է, ես ձեզ ներկայացրեցի քննարկման արդյունքը, այն է՝ Սահմանադրական դատարան այս հարցով չենք դիմելու։ Նաև շարունակեմ պատճառների ներկայացումը։ Առաջին պատճառը ներկայացրեցի՝ ժողովրդի տված քվեի հանդեպ հարգանքը, երկրորդն այն է, որ մենք կարծում ենք, որ մեր երկրին հիմա պետք է քաղաքական կայունություն և համերաշխություն, և մենք այս որոշումը նաև պայմանավորում ենք դրանով, և վերջինը՝ մենք կարծում ենք, որ եթե ընդդիմությանը թվում է, որ մենք պիտի դիմենք ՍԴ և նրանց փախուստի փրկօղակ նետենք Ազգային ժողովից, նրանք սխալվում են»։Հարցին, թե ի՞նչպես է այդ հարցը լուծվելու աշնանը, երբ ընդդիմությունը դարձյալ չգա խորհրդարան, «Քաղաքացիական պայմանագրի» պատգամավորը պատասխանեց. - «Չգա խորհրդարան, կնշանակի, որ այդ նստաշրջանում նույնպես կծագի իրենց բացակայությունների հիիմքով Սահմանադրական դատարան դիմել-չդիմելու հարց, և մենք կքննարկենք»։Փողոցում 2.5 ամիս վարչապետ Փաշինյանի հրաժարականը պահանջող ընդդիմությունը մանդատներից զրկելու՝ իշխանության սկսած գործընթացը քաղաքական հետապնդման փորձ է որակում։ Իսկ ինչո՞ւ հրաժարվեցին, Գեղամ Մանուկյանը կարծում է. - «Ենթադրում եմ՝ մի խելոք մարդ, ոչ պատգամավոր վստահաբար ասել է՝ տղե՛րք, համը հանում եք, երկիրն եք խայտառակ անում, ժողովրդավարության բաստիոնի փլուզված վերջին քարերն եք հրում գետիններ, դրա համար նման հայտարարություն են արել։ Իրենք իրենց իսկ հրաժարումով պարզեցին իրենց բուն նպատակը, իսկ մնացած բոլոր լոլոները՝ պարլամենտարիզմի, նիստերին մասնակցելու, ժողովրդի մանդատի և այլն, այդ ամբողջը քողարկում էր ՔՊ-ական միահեծանությունն ու քաղաքական անհանդուրժողականությունը»։ Մանդատներից զրկել-չզրկելու որոշումը ՍԴ-ն է կայացնում։ Հենց դիմելու հարցը այսօր երեկոյան պիտի քննարկվեր ԱԺ խորհրդում։    "
Քաղաքականություն,«Քաղաքացիական պայմանագիրը» չի սկսի ընդդիմադիրներին մանդատներից զրկելու գործընթաց," Այս պահին «Քաղաքացիական պայմանագիրը» չի սկսի ընդդիմադիրներին մանդատներից զրկելու գործընթաց։ Բայց նաև չեն բացառում, որ հարցին կրկին կանդրադառնան։ Օրինակ՝ սեպտեմբերին, ասում է իշխանական մեծամասնության ներկայացուցիչ Հրաչյա Հակոբյանը։Այսօր երեկոյան նշանակված է ԱԺ-ի խորհրդի արտահերթ նիստ՝ ընդդիմադիր 33 պատգամավորներին՝ «Հայաստան» խմբակցության ողջ կազին, «Պատիվ ունեմ»-ի մեծամասնությանը մանդատներից զրկելու համար Սահմանադրական դատարան դիմելու հարցով։ Հիմնավորումը 6 ամսվա մեջ քվեարկությունների առնվազն կեսից անհարգելի բացակայություններն են։«Մենք որոշում ենք կայացրել այս փուլում նման գործընթաց չսկսել և չենք բացառել, որ մի օր կվերադառնանք այդ քննարկմանը՝ մանդատներից զրկելու։ Չեմ բացառում, որ սեպտեմբերին կամ հոկտեմբերին խմբակցությունը ևս մեկ անգամ այդ հարցի վերաբերյալ քննարկում կազմակերպի։ Թե ինչպիսի որոշում կկայացվի, այս պահին նույնպես չեմ կարող ասել», - «Ազատությանն» ասաց Հրաչյա Հակոբյանը։Ո՞ւր կորավ իշխանականների հաստատակամությունը, Ազգային ժողովի նախագահը վճռական էր մանդատից զրկելու գործընթաց սկսել, ընդամենը 2 օր առաջ էլ «Քաղաքացիական պայմանագիր» խմբակցության քարտուղարն էր ասում՝ չնայած քննարկումները շարունակում են, բայց հետ չեն կանգնել մտքից, որ բացակայող պատգամավորները պետք է զրկվեն մանդատներից։Ո՞րն է պատճառը, արդյոք գիտակցումը, որ գործընթացը ժողովրդավարական չէ, կարող է դիտվել որպես ընդդիմադիրներին հետապնդելու քայլ։Հրաչյա Հակոբյանն ասում է՝ պայմաններ են ստեղծում խորհրդարան ընդդիմության վերադարձի համար. «Մեզ հարցնում եք, ասում եք՝ ինչո՞ւ չեք ստեղծում պայմաններ, որպեսզի ընդդիմությունը վերադառնա խորհրդարան։ Հիմա սա այդ պայմաններից մեկն է, որպեսզի նրանք թողնեն իրենց փողոցի այսպես ասած՝ պայքարը, ինչպես իրենք են սիրում ասել, ժողովուրդն իրենց մանդատ է տվել, որ իրենք փողոցում պայքարեն, և վերադառնան խորհրդարան, սա այդպիսի մի գրծընթաց է։Ամեն դեպքում, այո, ՀՀ-ում, Ազգային ժողովում պետք է լինի ընդդիմություն, և եթե իրենք իրենց տեղում չեն, դա վատ է անդրադառնում մեր երկրի վրա։ Մի քիչ հայրենասիրություն գտնեն իրենց մեջ և գան, հանուն Հայաստանի Հանրապետության աշխատեն իրենց աշխատասենյակներում և դահլիճում»։Փողոցում 2.5 ամիս վարչապետ Փաշինյանի հրաժարականը պահանջող ընդդիմությունը մանդատներից զրկելու՝ իշխանության սկսած գործընթացը քաղաքական հետապնդման փորձ է որակում։ Իսկ ինչո՞ւ հրաժարվեցին, Գեղամ Մանուկյանը կարծում է. «Ենթադրում եմ՝ մի խելոք մարդ, ոչ պատգամավոր վստահաբար ասել է՝ տղե՛րք, համը հանում եք, երկիրն եք խայտառակ անում, ժողովրդավարության բաստիոնի փլուզված վերջին քարերն եք հրում գետիններ, դրա համար նման հայտարարություն են արել։ Իրենք իրենց իսկ հրաժարումով պարզեցին իրենց բուն նպատակը, իսկ մնացած բոլոր լոլոները՝ պարլամենտարիզմի, նիստերին մասնակցելու, ժողովրդի մանդատի և այլն, այդ ամբողջը քողարկում էր ՔՊ-ական միահեծանությունն ու քաղաքական անհանդուրժողականությունը»։Խորհրդարանական ընդդիմությունը հայտարարել է՝ ԱԺ վերադառնալու միտք այս պահին չունեն, բայց նա. մանդատներից չեն հրաժարվի։ Իշխանությունն ասում է՝ պայմաններ են ստեղծում բոյկոտը դադարեցնելու համար։ Ընդդիմադիրները չեն շտապում մեկնաբանել՝ իրենք ընդառաջ քայլ կանե՞ն։«Իմ 30 տարվա քաղաքական փորձով եկեք ժամանակս խնայեմ և Հրաչյա Հակոբյանին չմեկնաբանեմ», - ասաց Գեղամ Մանուկյանը։Մանդատներից զրկել-չզրկելու որոշումը ՍԴ-ն է կայացնում։ Հենց դիմելու հարցը այսօր երեկոյան պիտի քննարկվի խորհրդում։ Երկու ընդդիմադիր խմբակցությունները հայտարարել են՝ չեն մասնակցի խորհրդի այսօրվա նիստին։ Ընդդիմադիրների բացակայության պայմաններում խորհրդում հարցի քննարկումը կհետաձգվի մեկ շաբաթով ու տեղի կունենա արդեն անկախ նրանց ներկայությունից: Բայց գլխավոր հարցերից մեկն այն է՝ խորհուրդը կհավաքվի՞ նիստ անելու, թե՞ ՔՊ-ականները նույնպես չեն գա, և քվորումի բացակայության պատճառով նիստը կտապալվի։ Ու եթե այսօր հարցի քննարկումը սկսվի, օրենքը երկշաբաթյա ժամկետ է նախատեսում ՍԴ դիմելու համար։ Եթե չսկսվի, ԱԺ-ն էլ գնա արձակուրդ, սեպտեմբերին կրկին կարող են անդրադառնալ հարցին զրոյից։ Իշխանականները հնարավոր այս սցենարը չեն բացառել՝ հայտարարելով, թե ընդդիմադիրներին մանդատներից զրկելու հարցին կրկին կանդրադառնան սեպտեմբեր-հոկտեմբերին՝ հաշվի առնելով «ընդդիմադիրների պահվածքը»։ Եթե որոշում էլ չընդունեն, դրանից հետո մեկ ամիս էլ պատգամավորներն ունեն՝ սեփական նախաձեռնությամբ ՍԴ դիմելու համար։   "
Քաղաքականություն,"Կլաարի այցն, ըստ քաղաքագետի, Գրիգորյան-Հաջիև հանդիպումը կազմակերպելու նպատակ ունի"," Եվրամիության հատուկ ներկայացուցիչ Տոյվո Կլաարի այցը Երևան, այնուհետև Բաքու առաջին հերթին մեկ նպատակ ունի՝ կազմակերպել Հայաստանի անվտանգության խորհրդի քարտուղարի ու Ադրբեջանի նախագահի արտաքին հարաբերությունների գծով խորհրդականի հանդիպումը, որին էլ առաջիկայում կհաջորդի արդեն Փաշինյան-Ալիև հերթական հանդիպումը Բրյուսելում, կարծում է քաղաքագետ Բենիամին Պողոսյանը։Անցած ամիս նախատեսվում էր Հաջիև-Գրիգորյան հանդիպում, սակայն, ըստ Հայաստանի վարչապետի, այն չկայացավ ադրբեջանական կողմի պատճառով։«Կարծես թե կա ձևավորված մեխանիզմ, որ սկզբում լինում է հանդիպում երկրորդ մակարդակում՝ քննարկումներ, հարցեր։ Ինչ-ինչ հարցեր, որոնք քիչ թե շատ պարզաբանված են, դրանք դրվում են ղեկավարների սեղանին, հետևաբար, ամենայն հավանականությամբ, ես կարծում եմ, որ մինչև գոնե հուլիսի 20-ը կամ առնվազն 24-ը, մենք կունենանք անվտանգության խորհրդի քարտուղարի և Հաջիևի հանդիպում և երևի թե հուլիսի վերջ օգոստոսի սկիզբ, նախքան, ինչպես ասում են, արձակուրդային սեզոնի վերջնական մեկնարկը, մենք կունենանք նաև ևս մեկ հանդիպում Բրյուսելում երկու պետությունների ղեկավարների միջև՝ էլի Շառլ Միշելի միջնորդությամբ», - ասաց Բենիամին Պողոսյանը։Եվրամիության հատուկ ներկայացուցիչը երեկ է ժամանել Երևան։ Եվրոպացի բարձրաստիճան պաշտոնյան հանդիպել է Անվտանգության խորհրդի քարտուղարի և վարչապետի հետ։Պաշտոնական հաղորդագրությունների համաձայն, Արմեն Գրիգորյանի ու Նիկոլ Փաշինյանի հետ հանդիպումներին, մասնավորապես, անդրադարձ է եղել Բրյուսելում Եվրոպական խորհրդի նախագահի միջնորդությամբ կայացած եռակողմ հանդիպումների արդյունքներին ու ձեռք բերված պայմանավորվածությունների իրականացմանը։Փաշինյանն ու Ալիևը վերջին անգամ մայիսին էին հանդիպել։ Պայմանավորվել էին սահամազատման աշխատանքային խմբի առաջին նիստի անցկացման շուրջ, ինչպես նաև ընդհանուր հայտատարի էին եկել տարածաշրջանի ճանապարհներն ու հաղորդակցության ուղիները բացելու վերաբերյալ:Կլաարը հուլիսի 15-ին էլ մեկնելու է Ադրբեջան, որտեղ, ըստ նրա խոսնակի, կհանդիպի Ադրբեջանի ղեկավարության հետ:Բենիամին Պողոսյանի խոսքով՝ առաջիկայում Փաշինյան-Ալիև բրյուսելյան հանդիպմանը հենց հաղորդակցման ուղիների ապաշրջափակման հարցն է ուշադրության կենտրոնում լինելու։«Համենայն դեպս, մոտ մեկ շաբաթ առաջ դրական հայտարարություններ հնչեցին Մոսկվայից և մեր փոխվարչապետը հաստատեց, որ լուրջ առաջընթաց կա հաղորդակցության ուղիների վերագործարկման առումով։ Չեմ բացառում, որ Բրյուսելում փորձ կարվի, այսպես ասենք, վերջնական համաձայնությունները փաստաթղթային տեսքով գոնե նախնական ֆիքսել Բրյուսելում։ Ես հուսամ, որ ամեն դեպքում Եվրամիությունն էլ է այստեղ դրական դեր կատարում և միայն Մոսկվան չէ», - ասաց քաղաքագետը։Հայաստանի ու Ադրբեջանի ղեկավարների բրյուսելյան հանդիպումից հետո Եվրոպական խորհրդի նախագահ Շառլ Միշելն էր հայտարարել, որ Փաշինյանն ու Ալիևը խոստացել են պահպանել սերտ շփումներն ու նույն՝ եռակողմ ձևաչափով ևս մեկ հանդիպում էլ անցկացնել հուլիսին կամ օգոստոսին:Քաղաքագետը չի բացառում՝ Բրյուսելում օգոստոսի սկզբին հնարավոր է կողմերը կոնկրետ պայմանավորվածություններ ձեռքբերեն ու փաստաթղթեր ստորագրվեն։«Հաղորդակցության ուղիների ապաշրջափակման վերջնականացում, այսինքն՝ կոնկրետ փաստաթղթերի ստորագրում, որտեղ կֆիքսվեն ուղիները, անցման ընթացակարգերը, սահմանային, մաքսային հսկողության իրականացումն, ում կողմից իրականացումը, և նաև հանձնաժողովների աշխատանքի մեկնարկը, այսինքն, որ գոնե այդ առաջին երկու նիստերը կայանան, որից հետո նոր հասկանալի կլինի, թե ուր է գնում դելիմիտացիայի գործընթացը։ Դրանց շուրջ կոնկրետ պայմանավորվածություններ Բրյուսելում կարող են ձեռք բերվել», - ասաց քաղաքագետը։Բենիամին Պողոսյանը, մինչդեռ, չի պատկերացնում, թե առաջիկայում Երևանն ու Բաքուն առաջընթաց ունենան խաղաղության պայմանագրի կնքման շուրջ։ "
Քաղաքականություն,ԱԺ խորհուրդը վաղը կանդրադառնա ընդդիմադիրներին մանդատներից զրկելու համար ՍԴ դիմելու հարցին," Ընդդիմադիր 33 պատգամավորների լիազորությունները դադարեցնելու համար Սահմանադրական դատարան (ՍԴ) դիմելու հարցին Ազգային ժողովի խորհուրդը վաղը երեկոյան կանդրադառնա։Նախագիծն արդեն հրապարակվել է խորհրդարանի կայքում: Հիմնավորումը 6 ամսվա մեջ քվեարկությունների առնվազն կեսից անհարգելի բացակայություններն են։ Ազգային ժողովը դիմողն է, մանդատներից զրկել-չզրկելու որոշումը ՍԴ-ն է կայացնում։ Հենց դիմելու հարցը պիտի որոշվի խորհրդում, որտեղ մեծամասնություն ունի իշխող խմբակցությունը։Մանդատներից զրկվելու վտանգի առաջ են հայտնվել «Հայաստան» խմբակցությունը ողջ կազմով, «Պատիվ ունեմ»-ի մեծամասնությունը, բացակայում են վերջերս մանդատ ստացած Մարտուն Գրիգորյանի և Մարդու իրավունքների պաշտպանության հանձնաժողովի նախագահ Թագուհի Թովմասյանի անունները։ Թե ինչո՞ւ ընդդիմության բոյկոտին միացած Թովմասյանի անունը չկա ցանկում, երկրորդ օրն է՝ հնարավոր չէ պարզել։ Ընդդիմադիր 2 խմբակցությունները որոշել են՝ 33-ից ոչ մեկը խորհրդի վաղվա արտահերթ նիստին չի մասնակցի, «Ազատությանը» փոխանցեցին «Պատիվ ունեմ»-ի ղեկավար Հայկ Մամիջանյանն ու «Հայաստան»-ից՝ Գեղամ Մանուկյանը։ԱԺ-ի նախկին փոխխոսնակ, «Հայաստան» խմբակցությունից Իշխան Սաղաթելյանի կարծիքով՝ Հայաստանում քաղաքական ու խորհրդարանական ճգնաժամ կա, եթե գնան ընդդիմադիրներին մանդատներից զրկելու ճանապարհով, նաև սահմանադրական ճգնաժամ է առաջանալու:   «Իրենք մեզ հայրենիքից են զրկել, 5000 հայորդու իրենց կյանքից են զրկել, դրանից հետո, բնականաբար, փորձ անելու են նաև ընդդիմադիր խմբակցություններին մանդատից զրկելու: Էդ մանդատը ոչ Ալեն Սիմոնյանը, ոչ էլ Նիկոլ Փաշինյանը չեն տվել մեզ, տվել է ժողովուրդը, շուրջ 330 հազար քաղաքացի, տվել է շատ հստակ ուղերձով ու օրակարգով: Մենք շարունակում ենք սպասարկել մեզ քվե տված քաղաքացիների օրակարգը», - ասաց Սաղաթելյանը: Իրենց նախաձեռնությամբ այս պահին, ասաց, չեն պատրաստվում հրաժարվել մանդատներից. - «Բոլոր նրանք, ովքեր միամտորեն կամ դիտավորյալ անընդհատ մեզ կոչ էին անում՝ «պետք է մանդատները վայր դնեք», այս քայլից հետո կհասկանան, որ եթե այդ մանդատներից զրկելու գործընթացը հետապնդում են «Քաղաքացիական պայմանագիրը» և Նիկոլ Փաշինյանը, ուրեմն ամեն ինչ ճիշտ էր, մինչև հիմա առնվազն այդ մանդատները վայր չդնելը: Եթե հիմա կանեն դա, դրանից հետո, ըստ իրավիճակի, կորոշենք մեր քայլերն ու հերթականությունները»:Փողոցում Նիկոլ Փաշինյանի հրաժարականը պահանջող ու 2.5 ամիս խորհրդարանական աշխատանքին չմասնակցող ընդդիմությունը հայտարարում է՝ իրենք քաղաքական բոյկոտ են անում։ Մանդատներից զրկելու գործընթաց նախաձեռնած իշխանությունը տեղի ունեցողը քաղաքական ճնշում համարողներին մատնանշում է օրենքը՝ բացակայել են, պետք է պատասխան տան։Մոտ 2 շաբաթ առաջ էլ «Քաղաքացիական պայմանագիր» խմբակցությունը գաղտնի քվեարկությամբ Ազգային ժողովի փոխնախագահ Իշխան Սաղաթելյանին ու Տնտեսական հանձնաժողովի նախագահ Վահե Հակոբյանին զրկեց խորհրդարանում զբաղեցրած պաշտոններից։«Մենք, ըստ էության, ճիշտ որոշում ենք կայացրել, նույնը նաև վերաբերելու է մանդատներին, եթե մենք կայացնենք այդ որոշումը: Այստեղ հարցը նրանում է, որ եթե մենք այդ որոշումը կայացնում ենք, ուրեմն մենք այդ որոշումը հիմնավորում ենք նաև հաշվի առնելով կարծիքները, զեկույցները ու գնահատականները այդ պրոցեսի վերաբերյալ», - նշեց իշխանական խմբակցության քարտուղար Արթուր Հովհաննիսյանը:Ի՞նչ կարծիք ունեն ընտրողները՝ ընդդիմադիրներին պետք է զրկել, թե չզրկել մանդատների:«Եթե պատգամավորները չեն գալիս, չեն աշխատում, ուրեմն պիտի զրկվեն», - ասաց քաղաքացիներից մեկը:«Ինչի՞ համար, ժողովրդի ընտրած պատգամավորներ են, ընդդիմությունը ժողովուրդ չի՞, միայն իշխանությո՞ւնն ա ժողովուրդ, միանշանակ սխալ ա», - նշեց մեկ այլ քաղաքացի:16 հոգանոց խորհրդում իշխանությունը 13 ձայն ունի, ՍԴ դիմելու որոշում կարող է հեշտությամբ ընդունել։ Մինչ ամենատարբեր վարկածներ են առաջ քաշվում, այդ թվում՝ մամուլում, թե իշխանությունը հակված է Փաշինյանին սուր քննադատած միայն մոտ մեկ տասնյակ ընդդիմադիրների հարցով դիմել ՍԴ, ՔՊ-ում չեն շտապում հստակ կարծիք հայտնել։«Մենք տեսնում ենք, որ ընդդիմադիր պատգամավորները դեռևս շարունակում են խոսել նրա մասին, որ չեն գալու Ազգային ժողովի նիստերին, ընդհուպ սեպտեմբերի, և ըստ էության, եթե անգամ այս պահին կայացվի մի որոշում, որով չի ուղարկվի Սահմանադրական դատարան այս հարցը, ապա սա չի բացառում, որ մենք պարզապես փակել ենք այս հարցը: Մենք այս հարցին հնարավոր է անդրադառնանք մի փոքր ուշ՝ հաշվի առնելով ընդդիմադիր պատգամավորների պահվածքը», - ասաց Արթուր Հովհաննիսյանը:Ընդդիմադիրների բացակայության պայմաններում խորհրդում հարցի քննարկումը կհետաձգվի մեկ շաբաթով ու տեղի կունենա արդեն անկախ նրանց ներկայությունից: Բայց ԱԺ-ը երկու օրից պաշտոնապես արձակուրդ է մեկնում, իսկ այս սցենարը օրենքում նկարագրված չէ։ ԱԺ-ից այս պահին չեն հստակեցնում, եթե խորհրդի նիստը հետաձգվի, մեկ շաբաթ անց այն կանցկացվի, թե կտեղափոխվի սեպտեմբեր։  "
Քաղաքականություն,"Պարբերաբար կրակոցներ սահմանի Նախիջևանի ուղղությամբ․ ըստ քաղաքագետի, Բաքուն փորձում է ազդել բանակցային գործընթացի վրա"," Հայ-ադրբեջանական սահմանը՝ Նախիջևանի ուղղությամբ արդեն մեկ շաբաթից ավելի է պարբերաբար կրակահերթի տակ է հայտնվում։ Վերջին պաշտոնական հաղորդագրությունը երեկ էր։Ի պատասխան Ադրբեջանի պաշտպանության նախարարությունը հաղորդագրության, թե հայկական զինված ստորաբաժանումները կրակ են բացել հայ-ադրբեջանական սահմանի արևելյան հատվածում տեղակայված ադրբեջանական դիրքերի ուղղությամբ, Հայաստանի պաշտպանական գերատեսչութունը հերքում տարածեց և պնդեց հակառակը, որ նույն ժամանակահատվածում հենց ադրբեջանական ԶՈՒ ստորաբաժանումներն են տարբեր, այդ թվում՝ նաև խոշոր տրամաչափի հրաձգային զինատեսակներից կրակ բացել սահմանի արևմտյան հատվածում տեղակայված հայկական մարտական դիրքերի ուղղությամբ և միայն հայկական կողմի պատասխան գործողություններով ադրբեջանական ստորաբաժանումների կրակը լռեցվել է։Այս միջադեպից առաջ էլ Վայոց ձորի Խաչիկ ու Ելփին գյուղեր տանող ճանապարհի բնակավայրերը պաշտպանող դիրքերի ուղղությամբ կրակելու մասին հաղորդագրություններ եղան։Քաղաքագետ Հայկ Սուքիասյանը կարծում է՝ Բաքուն սահմանային սրացումներով փորձում է ազդել բանակցային գործընթացի վրա։«Սա շանտաժ է Ադրբեջանի կողմից և ճնշման միջոց է` կորզելու առավելագույնը: Հայաստանի Հանրապետության շուրջ ռազմաքաղաքական իրողությունները փոխվել են ի վնաս մեզ։ Սա լինելու է շարունակաբար, եթե Հայաստանի Հանրապետությունն այս քիչ թե շատ խաղաղ պայմաններում, եթե իր ներքին պոտենցիալը չի հավաքելու, եթե մենք արտաքին քաղաքականության մեջ կոմպլեմենտար քաղաքականության շրջանակներում նոր դաշնակիցներ չենք որոնելու, դա շարունակվելու է», - ասաց քաղաքագետը։Վերջին շրջանում Ադրբեջանի կողմից այդ թվում՝ մեծածավալ սադրանքի վտանգի մասին Հայաստանում խոսում են ամենաբարձր մակարդակով։ Իր վերջին առցանց ասուլիսի ժամանակ այդ մասին հայտարարել էր վարչապետ Փաշինյանը, կարճ ժամանակ անց նույն մտահոգությունը կրկնեց արտաքին գործերի նախարար Արարատ Միրզոյանը՝ միջազգային լրատվամիջոցի հետ զրույցում։Ըստ Միրզոյանի, երբ աշխարհի ուշադրությունը սևեռված է Ուկրաինայի վրա, Ադրբեջանը ցանկացած պահի կարող է լայնածավալ սադրանք սկսելու փորձ կատարել։  "
Քաղաքականություն,«Հայաստան»-ն ու «Պատիվ ունեմ»-ի մեծ մասը հայտնվել են մանդատները կորցնելու վտանգի առաջ," Ընդդիմադիր ամենամեծ՝ «Հայաստան» խմբակցությունը ողջ կազմով, «Պատիվ ունեմ»-ի մեծ մասը՝ հայտնվել են մանդատը կորցնելու վտանգի առաջ։ Ազգային ժողովի խորհուրդը պատգամավորների լիազորությունները դադարեցնելու հարցով Սահմանադրական դատարան դիմելուն կանդրադառնա, ամենայն հավանականությամբ, 2 օրից՝ հուլիսի 14-ին։ Համենայն դեպս, ԱԺ-ից ընդդիմադիրներին այդպես են ասել։Խորհրդարանից «Ազատությանը» տրամադրել են մինչև հուլիսի 1-ը նիստերի քվեարկություն- գրանցումից անհարգելի բացակայած պատգամավորների անունները։ 33 հոգանոց ցանկում բացառապես ընդդիմադիրներ են՝ 29-ը «Հայաստան» խմբակցությունից՝ անխտիր բոլոր պատգամավորները, 4-ը՝ «Պատիվ ունեմ»-ից։Բացակայում են վերջերս մանդատից հրաժարված Արթուր Վանեցյանի փոխարեն պատգամավոր դարձած Մարտուն Գրիգորյանի ու Մարդու իրավունքների պաշտպանության հանձնաժողովը ղեկավար Թագուհի Թովմասյանի անունները։ Թե ինչո՞ւ, նա էլ ընդդիմության բոյկոտի պայմաններում խորհրդարան չէր գալիս, չհաջողվեց պարզել, Թովմասյանի հեռախոսն անհասանելի էր։Ազգային ժողովի նախագահը պատգամավորի լիազորությունները դադարեցնելու համար Սահմանադրական դատարան (ՍԴ) դիմելու հարցով ԱԺ խորհրդի նիստ է հրավիրում, եթե մի կիսամյակի ընթացքում նա քվեարկությունների առնվազն կեսից անհարգելի բացակայել է։ Սա պարտադիր է, իսկ ահա դրանից հետո ՍԴ դիմել-չդիմելը նախ խորհրդի որոշելիքն է։Իշխանականները, որ խորհրդի կազմում մեծամասնություն ունեն, չեն բացահայտում՝ ի՞նչ տրամադրվածություն ունեն՝ ՍԴ դիմելու, թե՞ չդիմելու։ Մանդատներից զրկելու հարցում վերջնական որոշումը բարձր դատարանինն է։Խորհրդի կազմում ընդգրկված ԱԺ փոխխոսնակ Ռուբեն Ռուբինյանն «Ազատության» եթերում հրաժարվել է հայտնել իր տեսակետը՝ արժե՞ ընդդիմադիրներին զրկել մանդատներից. - «Իմ տեսակետը կարտահայտեմ, երբ որ մենք համապատասխան որոշում կայացնենք կամ չկայացնենք»:Ազգային ժողովի փոխխոսնակի և հանձնաժողովի նախագահի պաշտոններից ընդդիմադիրները զրկվեցին «Քաղաքացիական պայմանագրի» որոշմամբ՝ այս դեպքում ի՞նչ որոշում ունեն: Ըստ խմբակցության քարտուղար Արթուր Հովհաննիսյանի՝ քննարկումները շարունակվում են։ Նիստից առաջ, ասաց, խմբակցությունն իր դիրքորոշումը կփոխանցի խորհրդին։«Կոլեգիալ որոշում է կայացվում մեզ մոտ ցանկացած դեպքում, ըստ էության, խորհրդի որոշումը նույնական է խմբակցության որոշման հետ այս դեպքում, և, այո, ճիշտ եք, մեծամասնությունը, ըստ էության, «Քաղաքացիական պայմանագիր» խմբակցության պատգամավորներն են: Նաև մի այլ առանձնահատկություն կա, որ ընդդիմությունը, ըստ էության, կրկին չի մասնակցելու խորհրդի նիստին: Այսինքն՝ խորհրդի նիստի օրն, ըստ էության, որոշման մասին կտեղեկացվի հանրությանը», - ասաց Հովհաննիսյանը:Ընդդիմադիրներին մանդատներից զրկելու գործընթացն այսօր «հաճելի» է որակել Ազգային ժողովի նախագահը, ով առաջինն էր այդ մասին խոսել, երբ խորհրդարանի աշխատանքը բոյկոտող «Պատիվ ունեմ»-ն ու «Հայաստանը» փողոցում պահանջում էին վարչապետ Փաշինյանի հրաժարականը։Այնուհանդերձ, ի տարբերություն ընդդիմադիրներին պաշտոններից հեռացնելու հարցին, իշխանականները չեն շտապում կոնկրետացնել դիրքորոշումը։ Ինչպես Հովհաննիսյանն ասաց՝ ցանկացած որոշում իրենք կհիմնավորեն, իսկ դրա հիմքում ժողովրդավարական պետություն ունենալու իմիջն է լինելու։ Իշխանականներին ամենևին չի անհանգստացնում, որ բացակայությունների հիմքով պատգամավորին մանդատից զրկելու նախադեպ չի եղել, իսկ ընդդիմադիրները գործընթացը քաղաքական հետապնդում են որակում։«Ցանկացած որոշում բխելու է մեր ժողովրդավարական պետություն ունենալու իմիջից նաև ու նաև, իհարկե, այն գործընթացներից, որ պետք է վերջապես մանդատ ստացած պատգամավորները սպասարկեն իրենց մանդատները, չխաբեն իրենց ընտրողներին: Մենք տեսնում ենք, որ ընդդիմադիր պատգամավորները դեռևս շարունակում են խոսել նրա մասին, որ չեն գալու Ազգային ժողովի նիստերին ընդհուպ սեպտեմբերին: Եվ, ըստ էության, եթե անգամ այս պահին կայացվի մի որոշում, որով չի ուղարկվի Սահմանադրական դատարան այս հարցը, ապա սա չի բացառում, որ մենք պարզապես փակել ենք այս հարցը, մենք այս հարցին հնարավոր է անդրադառնանք մի փոքր ուշ՝ հաշվի առնելով ընդդիմադիր պատգամավորների պահվածքը», - ասաց Արթուր Հովհաննիսյանը:Եթե Ազգային ժողովի խորհրդի նիստում չի ընդունվում որոշումը, հարցը չի փակվում. առնվազն 22 պատգամավոր դեռ կարող է մեկ ամսվա ընթացքում հավաքվել ու կոլեգայի լիազորությունների դադարեցման հարցով դիմել ՍԴ։ Հովհաննիսյանը թերևս այս սցենարը նկատի ուներ։Ընդդիմադիր «Պատիվ ունեմ» խմբակցության ղեկավար Հայկ Մամիջանյանը, որի անունը ևս կա անհարգելի բացակայածների ցանկում, հայտարարեց՝ մանդատը իրենց տվել է ժողովուրդը, իսկ դրանից զրկելու գործընթացը հետապնդում համարելը դեռ մի բան էլ մեղմ է:«Մանդատը մեզ տվել է հայ ժողովուրդը ու ՔՊ-ն ընդհանրապես իրենից որևէ կարևորություն չի ներկայացնում, իսկ այս պարագայում բացարձակ որևէ կարևորություն չի ներկայացնում, որպեսզի ժողովրդի տված մանդատը հետ վերցնի: Իմ համար ավելի կարևոր է, որ մեզ ընտրող քաղաքացիների ու նաև մեզ չընտրող քաղաքացիների աչքերում մենք արդյունավետ և ազգանվեր գործ վարենք: Թե ՔՊ-ն ինչ գործընթաց կսկսի, չի սկսի, էդ ինձ, ճիշտն ասած, շատ քիչ է հետաքրքրում, իրենք շարունակում են ամրապնդել ժողովրդավարության «բաստիոնի» իրենց գործելաոճը», - նշեց Մամիջանյանը:Հայտարարեց՝ մտադիր չէ մասնակցելու իշխանությանն նախաձեռնած «քաղաքական ֆարսին»։ Յուրաքանչյուր պատգամավորի բացակայությունների վերաբերյալ հարցը խորհրդում քննարկվում է առանձին: Ասաց՝ մյուս ընդդիմադիրների հետ չեն քննարկել՝ արդյոք բոլորը չեն մասնակցի։ Եթե չմասնակցեն, Խորհրդի նիստում հարցի քննարկումը մեկ շաբաթով կհետաձգվի ու արդեն կքննարկվի անկախ նրանց ներկայությունից:   "
Քաղաքականություն,Իշխանությունները հանրությանը նոր զիջումների են նախապատրաստում. Իշխան Սաղաթելյան," Հնարավոր պատերազմի մասին խոսակցությունները ակտիվացնելով՝ իշխանությունները հանրությանը նոր զիջումների են նախապատրաստում, կարծում են հայաստանյան ընդդիմության ներկայացուցիչները։«Ադրբեջանը կարող է լայնածավալ սադրանք սկսելու փորձ կատարել», - օրերս հունական թերթերից մեկի հետ զրույցում, ըստ էության, կրկնելով վարչապետ Փաշինյանի վերջին առցանց ասուլիսին հայտնած մտահոգությունը, ասել էր արտգործանախարար Արարատ Միրզոյանը։Հայաստանի արտաքին գերատեսչության ղեկավարը ընդգծել էր՝ երբ աշխարհի ուշադրությունը սևեռված է Ուկրաինային, Ադրբեջանը ցանկացած պահի կարող է լայնածավալ սադրանք սկսելու փորձ կատարել։Ընդդիմադիր «Պատիվ ունեմ» խմբակցության պատգամավոր Տիգրան Աբրահամյանն այստեղ հանրությանն ուղղած ակնհայտ շատաժ է տեսնում. - «Ինչո՞վ են պայմանավորված էդ զիջումները, ինչի՞ մասին է էս պահին խոսվում։Մի հանգամանքը դա Բերձորն է, Աղավնո և Սուս գյուղերը, որ այդ այլընտրանքային ճանապարհի հետևանքով ակնհայտորեն հայտնվելու են ադրբեջանական վերահսկողության ներքո։ Երկրորդը պայմանական ռեգիոնալ ապաշրջափակման գործընթացն է, որի շրջանակներում Ադրբեջանը մինչև վերջ փորձում է հասնել միջանցքի գաղափարի իրագործմանը, որին դեռևս գոնե հրապարակային Հայաստանի իշխանությունները դիմադրում են։ Եվ երրորդն արդեն կապված է սահմանագծի տարբեր հատվածներում ադրբեջանական զորքերի կողմից բարենպաստ դիրքեր դուրս գալու այդ հանգամանքով»։44-օրյա պատերազմից հետո արտահերթ խորհրդարանական ընտրություններին իշխող «Քաղաքացիական պայմանագիր» կուսակցությունը մասնակցեց խաղաղության դարաշրջան բացելու օրակարգով։«Հայաստան» խմբակցության պատգամավոր Իշխան Սաղաթելյանը պնդում է՝ Փաշինյանը նախընտրական շրջանում քաղաքացիների համար ականջահաճո հայտարարություներով պարզապես քվե է կորզել։ Իսկ պատերազմի հավանականության մասին նրա ու թիմակիցների հայտարարությունները վկայում են, որ «խաղաղության դարաշրջանը փլուզվել է». - «Հետպատերազմյան երկրում մարդկանց համար շատ գայթակղիչ էր խաղաղության խոստումը, և ինքը նաև քվե է ստացել էդ պատճառով։ Անցել ա մեկ տարի, ասում ա՝ հույս չունենաք ու երաշխիք չկա։ Մենք մի տարի որ ասում ենք խաբում ա էս մարդը, մենք գտնվում ենք հետպատերազմյան իրավիճակում, էդ խաղաղությունը ինչ-որ տեղ նաև կեղծ, արհեստական օրակարգ է, որովհետև խաղաղության կարող ես հասնել միայն այն դեպքում, երբ որ պատրաստ ես պաշտպանել քո երկիրն ու հայրենիքը։ Այսինքն՝ ընտրություններին խոստացել ա Արցախի ինքնորոշում, խաղաղություն, վերարտադրվելուց հետո երկուսից էլ հրաժարվել ա»։Վարչապետ Նիկոլ Փաշինյանը վերջին՝ 3 ժամից ավելի ձգված առցանց ասուլիսի ժամանակ մի քանի անգամ խոսեց Ադրբեջանի կողմից պատերազմ սադրելու հավանականության մասին, շեշտեց Ադրբեջանի ոչ կառուցողական լինելը, առաջարկներից ու հանդիպումներից խուսափելը. - «Իմ գնահատականը մեկն է՝ դա արվում է Հայաստանի դեմ նոր պատերազմի լեգիտիմություն ձևավորելու համար»։Իշխանական պատգամավորները հիմնականում հրաժարվում են մեկնաբանել վարչապետի ու արտգործնախարարի հայտարարությունները։ Կարճ միայն Վիգեն Խաչատրյանը արձագանքեց՝ հակադարձելով , թե իրենք երբեք էլ չեն ասել, որ հեշտ է լիելլու, բայց խաղաղության դարաշրջանը շարունակում է մնալ իրենց օրակարգում. - «Դարաշրջանի հետ կապված դիրքորոշման ժամանակ ասվել ա, որ կարան լինեն բարդություններ, պետք են ամուր ճիղեր, կամք։ Էդ բոլորն ասվել ա, նոր բան չի ասվում։ Ուղղակի ընդդիմադիրները նոր են ընկալել ինչ ա ասվում։ Ոչ մի հակասություն չկա»։ Ընդդիմադիրները ևս պատերազմի հավանականություն տեսնում են։ «Հայաստան» խմբակցության պատգամավոր Սաղաթելյանը սակայն նշում է, որ իրենք երբեք հակառակը չեն պնդել և ազնիվ են եղել հանրության հետ։ Իսկ «Պատիվ ունեմ»-ից Տիգրան Աբրահամյանը կարևոր է համարում, որ իշխանականների այս հայտարարություններին հաջորդ կոնկրետ նախապատրաստական քայլեր, որը ինքը չի տեսնում։  "
Քաղաքականություն,"Փաշինյանի հրաժարականը պահանջող պատգամավորներին մանդատներից զրկելու հարցով իշխող ուժի նախագիծը պատրաստ է
"," Փաշինյանի հրաժարականը պահանջող ընդդիմադիր պատգամավորներին մանդատներից զրկելու հարցով Սահմանդրական դատարան դիմելու իշխանության նախագիծն արդեն պատրաստ է։ Նախագծով առաջարկվում է մանդատից զրկել կիսամյակի ընթացքում քվեարկությունների առնվազն կեսից անհարգելի բացակայելու հիմքով։«Այն ընդդիմադիրներն, ովքեր շտապում են և հայտարարում են, որ կա նման` պատժելու քաղաքական որոշում, ներողություն, իսկ ո՞ւր մնաց օրենքը, եթե նրանք բացակայել են նիստերից», - նշեց «Քաղաքացիական պայմանագրից» պատգամավոր Հրաչյա Հակոբյանը:Ազգային ժողովի խորհրդի որոշման նախագիծն այսօր հրապարակվեց խորհրդարանի կայքում և րոպեներ անց հեռացվեց։ Տեխնիկական վրիպակի պատճառով է կայքից հանվել, «Ազատությանն» ասաց իշխանական պատգամավոր Հակոբյանը. «Հանվեց, որպեսզի վրիպակը շտկվի և նորից տեղադրվի, կարծում եմ»:Պատգամավորներին մանդատից զրկելու հարցով որոշման նախագիծը նախ պետք է քննարկվի Ազգային ժողովի խորհրդի նիստում, ընդունվելուց հետո միայն կուղարկեն Սահմանադրական դատարան։ Վերջնական որոշումը հենց Սահմանադրական դատարանն է կայացնում։Կայքից հեռացված նախագիծը թվագրված է հուլիսի 14-ով։ Ազգային ժողովի նախագահի խոսնակ Ծովինար Խաչատրյանը փոխանցեց՝ նիստի օրը հայտնի չէ։ Իսկ որոշման նախագիծը կայքից հեռացվել է տեխնիկական վրիպակի պատճառով։ Թե ինչ վրիպակի մասին է խոսքը, չմանրամասնեց։

Ընդդիմադիր «Հայաստան» և «Պատիվ ունեմ» խմբակցությունների պատգամավորները չեն մասնակցում խորհրդարանի նիստերին։ Փողոցում ցույցեր ու անհնազանդության ակցիաներ են անում, պահանջում վարչապետ Փաշինյանի հրաժարականը։ Իրենց մանդատներից զրկելու որոշման նախագծի հետ կապված դեռ հայտարարություն չեն արել։ Պատգամավոր Գեղամ Մանուկյանն ասաց՝ կխոսեն, երբ նիստ լինի։

«Ինչպես փնթի երկիրը ղեկավարում են և տարան կործանման, այդպես էլ փնթի Ազգային ժողովի կառավարումն է: Մնացած մեկնաբանություն չեղած բանի մասին չունեմ», - ասաց նա:Նախագիծը Ազգային ժողովի կայքում հայտնվեց ու անհետացավ «Դիմադրություն» շարժման առաջնորդ Իշխան Սաղաթելյանի ասուլիսից ժամեր անց։ Մինչ այդ Սաղաթելյանը լրագրողների հետ հանդիպմանը հայտարարեց, թե մտադիր չեն խորհրդարան վերադառնալ. «Վստահ եղեք, որ մեր ընտրողների ցանկությունն այսօր նա չէ, որ գնանք խորհրդարան ու զբաղվենք երկրորդական հարցերով»:

«Այսինքն` իրենց ընտրողներն իրենց մանդատ են տվել Սոս Ջանիբեկյանին փողոցում հայհոյելու համար, իրենց ընտրողներն իրենց մանդատ են տվել Արմեն Մարտիրոսյանին շշերով հարվածելու համար: Սաղաթելյան Իշխանի ասածն այդպե՞ս ընդունենք, որ իրենց ընտրողներն իրենց մանդատ են տվել ՀՀ քաղաքացիներին հնարավորինս շատ նեղություն պատճառելու համար», - արձագանքեց Հրաչյա Հակոբյանը:Իշխան Սաղաթելյանը, որին իշխող խմբակցությունը օրերս զրկեց Ազգային ժողովի փոխխոսնակի պաշտոնից, շարունակում է պնդել` «Հայաստան» ու «Պատիվ ունեմ» խմբակցությունների օրակարգը Ազգային ժողովի պատերից դուրս է։«Օրակարգն այսօր փողոցում է, հարցերը լուծվելու են այդ ճանապարհով, և մենք պարտավոր ենք թափ տալ շարժմանը և հասնենք այն նպատակին, որը հայտարարել ենք, այլ տարբերակ, այլ ճանապարհ այլևս չկա», - շեշտեց նա:Դաշնակցական Սաղաթելյանն ասաց՝ օրենսդրական ակտիվ աշխատանքի դեռ չեն վերադառնա, մանդատներից էլ չեն հրաժարվի, վայր կդնեն միայն այն դեպքում, եթե այն կուժեղացնի Փաշինյանի իշխանության դեմ պայքարը։

«Այսօր մանդատներից հրաժարվելով որևէ արդյունավետություն այս շարժմանը չենք հաղորդելու, հետևաբար ասել եմ` մեր օրակարգի ու գործընթացի հաջողության համար դեռ գտնում ենք, որ դա պետք գալու է», - նշեց նա:Իսկ խորհրդարանից դուրս ի՞նչ ծրագրեր ունեն ընդդիմադիրները. Իշխան Սաղաթելյանը պնդեց, թե հիմա էլ ակտիվ աշխատում են, պարզապես այն անտեսանելի է, քանի որ աշխատանքը կազմակերպչական բնույթի է` մարզերում կառույցներ են ձևավորում, որ նախապատրաստվեն մեծ պայքարի: Թեժ աշնա՞ն, հարցրեց «Ազատությունը»:«Կարող է այնպիսի իրավիճակ լինի, որ միանգամից իրավիճակը թեժ օգոստոս լինի», -պատասխանեց պատգամավորը:
  "
Քաղաքականություն,Փաշինյան-Էրդողան հեռախոսազրույցը լուրջ քայլ առաջ է բանակցային ճանապարհին. քաղաքագետ," Հայաստանի վարչապետն ու Թուրքիայի նախագահն այսօր առաջին անգամ զրուցել են հեռախոսով։ Երևանն ու Անկարան ճիշտ նույն հաղորդագրությունն են տարածել՝ հայտնելով, որ Նիկոլ Փաշինյանն և Ռեջեփ Թայիփ Էրդողանը շնորհավորել են միմյանց Քուրբան Բայրամի և Վարդավառի տոների առթիվ, ընդգծել հայ-թուրքական հարաբերությունների կարգավորման գործընթացի կարևորությունը, ինչը կնպաստի տարածաշրջանում խաղաղության և կայունության ամրապնդմանը:Այս հեռախոսազրույցը Փաշինյանի և Էրդողանի առաջին ուղիղ շփումն է. թե որ կողմի նախաձեռնությամբ է տեղի ունեցել, Հայաստանի կառավարությունից չպարզաբանեցին, փոխանցեցին, որ հաղորդագրությունից զատ ոչինչ հաղորդել չեն կարող։ Այսօրվա զրույցում երկու երկրների ղեկավարները հույս են հայտնել, որ հուլիսի 1-ին իրենց երկրների հատուկ ներկայացուցիչների հանդիպման ժամանակ ձեռք բերված պայմանավորվածությունները շուտ կյանքի կկոչվեն:Հայաստանի և Թուրքիայի հատուկ բանագնացները վերջին հանդիպման ժամանակ պայմանավորվել էին սահմանը բացել երրորդ երկրների քաղաքացիների համար, ինչպես նաև ուղիղ օդային բեռնափոխադրումներ իրականացնել։ Թե երբ սա տեղի կունենա, ոչ Երևանը, ոչ էլ Անկարան դեռ չեն հստակեցնում։ Քաղաքագետ Արեգ Քոչինյանի կարծիքով` Փաշինյան-Էրդողան հեռախոսազրույցը լուրջ քայլ առաջ է բանակցային ճանապարհին, սակայն պետք չէ այն գերագնահատել. «Սա քայլ է, իհարկե ոչ պետք է թերագնահատել, ոչ գերագնահատել այս քայլի նշանակությունը հարաբերությունների կարգավորման գործընթացի մեջ, սա քայլ առաջ է, և հենց այդպես էլ պետք է վերաբերվել այս իրադարձությանը: Այստեղ մեկնաբանությունները կարող են լինել տարբեր` մի հոսքը կարող է ասել, որ կա բովանդակային գործընթաց, և այդ բովանդակային գործընթացը վերջնարդյունքում կունենա հարաբերությունների կարգավորում, մյուս տեսակետն էլ կարող է լինել այն, որ Թուրքիային շարունակում է պետք լինել ոչ թե բովանդակությունը, այլ ձևը, և Թուրքիան շահագրգռված է ավելի շատ իմիտացիա ստեղծելու հարաբերությունների կարգավորման, քան հարաբերությունների կարգավորմամբ իրականում զբաղվելը: Ինձ թվում է, ինչպես հաճախ է լինում, իրականությունը ինչ-որ մի տեղ կենտրոնում է»:Հայ և թուրք բանագնացների հանդիպումից օրեր անց՝ անցած շաբաթ կառավարության նիստին Նիկոլ Փաշինյանը հանձնարարել էր հայաստանյան գերատեսչություններին կոորդինացված աշխատել Թուրքիայի պետական կառույցների հետ, որպեսզի ձեռք բերված համաձայնությունը հնարավորինս շուտ կյանքի կոչվի։«Հիմա շատ կարևոր է, որպեսզի մեր գերատեսչությունները Թուրքիայի համապատասխան գերատեսչությունների հետ աշխատեն, որովհետև քաղաքական պայմանավորվածությունը պայմանավորվածություն, բայց այդ աշխատանքից է կախված դրանց իրագործումը: Եվ իմ հանձնարարությունն է, որպեսզի կոորդինացված աշխատենք, որպեսզի հնարավորինս շուտ կարողանանք իրագործել ձեռք բերված պայմանավորվածությունները», - ասել էր վարչապետը:Արեգ Քոչինյանը բանագնացների Վիեննայի հանդիպման արդյունքները հարաբերություններում մեծ քայլ չի համարում, սակայն գնահատում է որպես առաջընթաց. «Ինչպես նշեցի, ցանկացած քայլ առաջ, ցանկացած հավելյալ պայմանավորվածություն ավելի լավ վիճակ է ստեղծում, քան մինչև դա էր: Օբյեկտիվորեն ես համաձայն եմ, որ թե ուղիղ բեռնափոխադրումները Երևան-Ստամբուլ օդային ճանապարհով և թե երրորդ երկրների քաղաքացիների համար սահմանի բացումը խոշոր փոփոխություն չեն հայ-թուրքական հարաբերությունների օրակարգում, բայց այդ փոփոխությունն ավելի լավն է դարձնում հայ-թուրքական օրակարգը, քան մինչև դա էր, և դրանով իսկ այն ողջունելի է, և այն դրական պետք է համարել», - ասաց նա:Բանագնացներ Ռուբեն Ռուբինյանն ու Սերդար Քըլըչը մինչ օրս արդեն չորս հանդիպում են ունեցել, բոլոր հանդիպումներից հետո վերահաստատել են բանակցությունները առանց նախապայմանների շարունակելու պատրաստակամությունը, չնայած Անկարան, ինչպես և Բաքուն, մշտապես խոսում է այսպես կոչված` «Զանգեզուրի միջանցքի» մասին, ինչպես նաև ընդգծում, որ հայ-թուրքական կարգավորումը կոորդինացնում է իր դաշնակից Ադրբեջանի հետ։Հայ-թուրքական կարգավորման գործընթացը առարկայական փուլ մտավ անցած տարեվերջին, երբ կողմերը բանակցություններ սկսելու համար հատուկ ներկայացուցիչներ նշանակեցին:Բանակցությունների ամենաշոշափելի արդյունքը այս պահի դրությամբ ուղիղ ավիահաղորդակցության վերականգնումն է։ Այս գործընթացի շրջանակներում Հայաստանի արտգործնախարար Արարատ Միրզոյանը մարտին մեկնել էր Անթալիա` մասնակցելու դիվանագիտական ֆորումին՝ դառնալով վերջին տասնամյակում առաջին բարձրաստիճան հայ պաշտոնյան, որ այցելել է Թուրքիա:Իսկ Թուրքիայի ամենաբարձրաստիճան պաշտոնյան, որ վերջին տասնամյակներին այցելել է Հայաստան, այդ երկրի նախագահ Աբդուլահ Գյուլն է՝ ֆուտբոլային դիվանագիտության շրջանակներում։ Նա 2008-ի սեպտեմբերին էր ժամանել Հայաստան նախագահ Սերժ Սարգսյանի հրավերով՝ դիտելու Հայաստան-Թուրքիա ֆուտբոլային հանդիպումը: Մեկ տարի անց Սերժ Սարգսյանը մեկնեց Բուրսա և Գյուլի հետ դիտեց Թուրքիա-Հայաստան ֆուտբոլային պատասխան հանդիպումը: 2009-ին Սերժ Սարգսյանն ու այն ժամանակ վարչապետ Ռեջեփ Թայիփ Էրդողանը հանդիպել էին Դավոսում։ Ֆուտբոլային դիվանագիտության շրջանակներումում՝ 2008-2010 թվականներին, Հայաստան են այցելել նաև Թուրքիայի արտգործնախարարներ Ալի Բաբաջանն ու Ահմեթ Դավութօղլուն:Երևան այցելած վերջին բարձրաստիճան թուրք պաշտոնյան եղել է հենց Դավութօղլուն, որը 2012-ի դեկտեմբերին Հայաստանում մասնակցել է Սևծովյան տնտեսական համագործակցության անդամ երկրների խորհրդաժողովին:  "
Քաղաքականություն,"Ընդդիմությունը ներկա չէ խորհրդարանում, սա ամենամեծ սպառնալիքն է իշխանության համար՝ այլասերելու իշխանությունը․ քննարկում"," Հայաստանում կա ճգնաժամ․ խորհրդարանական ընդդիմությունը ներկա չէ Ազգային ժողովում և չի իրականացնում Սահմանադրությամբ ստանձնած պարտականությունները, «Ազատության» հետ զրույցում ասաց քաղաքագետ Արեգ Քոչինյանը՝ սա համարելով ամենամեծ սպառնալիքը հենց իշխանության համար՝ այլասերելու իշխանությունը։Ընդգծելով, որ խորհրդարանը դարձել է գործադիրի կուսակցական շարունակությունը խորհրդարանում և զբաղված է բացառապես գործադիրի բերած օրենսդրական փաթեթներն առանց քննարկման, առանց բովանդակային խոսակցության, առանց մերժումների հաստատելով՝ Քոչինյանի հարց է բարձրացնում՝ ինչի՞ համար է 130 հոգու աշխատավարձ վճարվում, եթե դա կարող էր անել տպագրական մեքենան։Ստեղծված դրվածքը կարծես թե ձեռք է տալիս թե՛ իշխանության, թե՛ ընդդիմությանը, նկատում է քաղաքագետը։«Իշխանությանը ձեռ է տալիս էն պատճառով, որ ոնց որ գլխացավանքից ազատված են, հանգիստ ինչ ուզում, ոնց ուզում՝ անում են, ընդդիմությանն էլ ձեռ է տալիս, որովհետև իրենք չեն աշխատում, իրենք զբաղված են, ըստ էության, պոպուլիստական հայտարարություններով, հրապարակում ականջահաճո հայտարարություններ անելով, չեն փորձում առերեսվել էն խնդիրների հետ, որոնք որ էսօրվա դրությամբ ծառացած են Հայաստանի առջև և թեթև, ցոփ ու շվայտ կյանք են վայելում։ Հիմա էս ամեն ինչի մեջ միակ տուժողը Հայաստանն է», - ասաց Քոչինյանը։Քաղաքագետ Տիգրան Գրիգորյանն էլ կարծում է՝ այս իրավիճակը կշարունակվի, քանի դեռ հասարակության մեջ փոփոխությունների լուրջ պահանջարկ չկա, այդ թվում՝ խորհրդարանի փոփոխության։Գրիգորյանը ստեղծված իրավիճակը թեև խնդրահարույց, միևնույն ժամանակ ինչ-որ չափով օբյեկտիվ է համարում՝ շեշտելով՝ ընդդիմությունը փողոց էր դուրս եկել մաքսիմալիստական պահանջներով և այս պահին իրենց համար, զուտ քաղաքական առումով, դժվար է ճանաչել, ընդունել այդ պարտությունը և վերադառնալ խորհրդարան։«Այդ առումով երևի իշխանությունը մի քիչ ավելի մեծահոգի պահվածք պետք է ցուցաբերի, այսինքն՝ պետք է նաև իշխանությունն օգնի ընդդիմությանը՝ վերադառնալ խորհրդարան․ առնվազն մեր պետության համար ամենակարևոր հարցերի շուրջ իշխանության և ընդդիմության միջև երկխոսություն պիտի գոյություն ունենա», - ասաց քաղաքագետը։Հարցազրույցն ամբողջությամբ կարող եք դիտել ստորև․  "
Քաղաքականություն,Օհանյանը հայտարարում է՝ Ազգային ժողով կվերադառնան իրենց օրակարգի համաձայն," Ընդդիմադիր «Հայաստան» խմբակցության ղեկավար, պաշտպանության նախկին նախարար Սեյրան Օհանյանն «Ազատության» հետ զրույցում ասաց՝ Ազգային ժողով կվերադառնան իրենց օրակարգի համաձայն։ Թե որն է այդ օրակարգը, Օհանյանը չհստակեցրեց։Անդրադառնալով ապօրինի գույքի մասին իրավապահների հայտարարություններին՝ Օհանյանը պնդեց՝ ապօրինի և անօրինական որևիցե գույք ձեռք չի բերել։Հարցազրույցից մի հատված ներկայացնում ենք ստորևՕհանյան․ - Մենք Ազգային ժողով կվերադառնանք մեր օրակարգի համաձայն։«Ազատություն»․ - Դա ի՞նչ է նշանակում, եթե փողոցում չեք, դահլիճում չեք, ոմանք արդեն հրաժարվում են պաշտոնից, մանդատից խորհրդարանում, էդ օրակարգը ո՞րն է, պարոն Օհանյան, մեծամասնությունն է օրակարգ հաստատում։Օհանյան․ - Պաշտոններից և մեկ հոգի մանդատից հրաժարվել է։ Դա կարծում եմ ընդհանուր մեր «Դիմադրության» շարժման հետ կապ չունի, կամ այնքան կապ ունի, որ «Դիմադրության» շարժման մասնակիցները, երբ ժողովրդի հետ են, փողոցում են, նրանց մի մասին զրկել են Ազգային ժողովի պաշտոններից, դրա համար մնացածը հրաժարական տվեցին՝ ասելով որ պաշտոնները մեզ համար ինքնանպատակ չեն։«Ազատություն»․ - Էլի ցանկացողներ եղե՞լ են վայր դնել մանդատը։ Մամուլը Վահե Հակոբյանի, Էլինար Վարդանյանի անուններն է գրել, Դուք եք խմբակցության ղեկավարը։Օհանյան․ - Կարծում եմ՝ իրականությանը դա չի համապատասխանում, որովհետև իմ հետ այդպիսի քննարկումներ տեղի չեն ունեցել։ Ինչ վերաբերում է Արթուր Ղազինյանին, ինքը մեր թիմի անդամ է եղել և այսօր էլ մեր թիմի անդամ է։ Անկախ այն բանից, թե ինքը խմբակցությունից դուրս է գալիս, ինքը «Դիմադրության» շարժման մասնակից է լինելու, և մեր հիմնական «Դիմադրության» շարժման խնդիրն այն է, որ անփորձ իշխանությունները պետք է հեռանան։«Ազատություն»․ - Խորհրդարանում նաև էլի Ձեր գույքն էին ակնարկում, որն, ըստ իրավապահների, ապօրինի եք ձեռք բերել, հեգնում էին, թե «Վահագնի թաղամասում քենու անունով տուն տալու հարց լիներ, լավ էլ կգայիք էդ նիստերին», Դուք մտադի՞ր եք գնալ դատարանում հակադարձել, որ Ձեր այդ ունեցավածքը, որը վկայակոչում են, օրինական է։ Այդտեղ մեկ մլրդ դրամից ավելի գնահատված գույքի մասին է, փողեր՝ 600 մլն դրամից ավելի և այլն։Օհանյան․ - Ես իմ հայրենիքին ազնվիրաբար ծառայել եմ՝ սկսած դպրոցական հասակից, զինվորական ծառայության մեջ՝ Արցախում ծառայության ժամանակ և նաև Հայաստանում։ Իմ ծառայությունը իմ գործընկերների, իմ ղեկավարների, իմ ժողովրդի համար բաց է եղել, ես ապօրինի և անօրինական որևիցե մի գույք ձեռք չեմ բերել։ Անհատական իմ գործունեությունը երբևիցե կապված չի եղել իմ հանրային ծառայությունից, այլ ընդհակառակը՝ ես իմ անձը նվիրել եմ ամբողջությամբ իմ հայրենիքին և դա իմ գործընկերները տեսել են, ես ապացուցելու բան չունեմ։ Նորից տարբեր մարդիկ ասում են, չգիտեմ, «բանակը թալանած», էսպես, էնպես, թող գնան մի հատ ստուգեն և տեսնեն, թե ես իմ գործընկերների հետ որքան միջոցներ եմ դրսից, անկախ պետական հատկացվող միջոցներից, բերել և բանակի համար օգտագործել այդ ութուկես տարիների ընթացքում, որպես պաշտպանության նախարար և դրանից առաջ, իսկ մնացածն օրինական գործողություններ են, և ես ասել եմ՝ դա ինձ չի պատկանում։«Ազատույթուն»․ - Այս թվարկածից որևէ բան Ձեզ չի՞ պատկանում։Օհանյան․ - Ազգային ժողովի ամբիոնից թող չհոխորտան, որևիցե մի բան ինձ չի պատկանում, դատական խնդիրներ կան, թող դատարանը որոշի, ես որևիցե մի բան վախենալու չունեմ։«Ազատություն»․ - Էդ թվում մյուս գույքերը, որևէ բան Դուք դատարանում ասելու եք, որ Ձերը չե՞ն, չկան ապացույցներ։Օհանյան․ - Չգիտեմ, ինչ գործընթաց է, որովհետև այն հայտարարագիրը, որ ես տվել եմ, այդ հայտարարագրի շրջանակներում էլ թող ինձ հարցաքննեն։«Ազատույթուն»․ - Դրանցի դուրս չունե՞ք այլ բան։Օհանյան․ - Ո՛չ։ Սեյրան Օհանյանի հետ հարցազրույցն ամբողջությամբ կարող եք դիտել ստորև․  "
Քաղաքականություն,Ապաշրջափակման գործընթացը պետք է ընթանա՝ հարգելով պետությունների տարածքային ամբողջականությունը. Շամխանի ," Հաղորդակցական ուղիների վերագործարկման շուրջ հայ-ադրբեջանական և սահմանի վերաբացման վերաբերյալ հայ-թուրքական սպասվող պայմանավորվածությունների ֆոնին՝ Իրանը, վերստին, բարձր մակարդակով հայտարարում է՝ դեմ է Հարավային Կովկասում աշխարհաքաղաքական իրավիճակի փոփոխությանը, իսկ ապաշրջափակման գործընթացը պետք է ընթանա՝ հարգելով պետությունների տարածքային ամբողջականությունը:Երեկ Երևանում այս ուղերձները հնչեցրեց Իրանի ազգային անվտանգության գերագույն խորհրդի քարտուղար Ալի Շամխանին՝ միևնույն ժամանակ, ըստ իրանական լրատվամիջոցների, հայտարարելով, որ Թեհրանը պատրաստ է օգտագործել իր բոլոր հնարավորությունները՝ աջակցելու Հարավային Կովկասում երկարատև խաղաղությանը։Շամխանիին ընդունել էին վարչապետ Նիկոլ Փաշինյանը, անվտանգության խորհրդի քարտուղար Արմեն Գրիգորյանը։ Վերջինիս հետ հանդիպմանը, ըստ հայկական կողմի, «հայ-իրանական տնտեսական հարաբերությունների և հատկապես Սյունիքի զարգացման համատեքստում առանձնակի շեշտվել է Իրանի Չաբահար նավահանգստի կարևորությունը, բարձր է գնահատվել կողմերի պատրաստակամությունը՝ շարունակել համագործակցությունը Մեղրու ազատ տնտեսական գոտու և հյուսիս-հարավ ճանապարհային միջանցքի շրջանակներում»։Թեհրանում լույս տեսնող «Արաքս» պարբերականի գլխավոր խմբագիր Մովսես Քեշիշյանն «Ազատությանը» փոխանցեց՝ 44-օրյա պատերազմից հետո և, այսպես կոչված, «Զանգեզուրի միջանցքի» մասին չդադարող հայտարարությունների ֆոնին Իրանը՝ Ռուսաստանի, Թուրքիայի, Ադրբեջանի և Հայաստանի հետ շփումներում բազմիցս է ընդգծել տարածաշրջանային երկրների սահմանների անխախտելիության պահպանումն՝ այն իր համար բնորոշելով որպես «կարմիր գիծ»։«Իրանը մտահոգվում էր անցուդարձերից, մանավանդ վերջին շրջանում ռուսական հայտարարությունը, որը եղավ՝ Լավրովի հայտարարությունն այն մասին, որ արդեն Մինսկի խումբ գոյություն չունի և ամեն ինչ ինքը պետք է անի և ադրբեջանցիք անընդհատ, ժամանակ առ ժամանակ, փոքր և մեծ գործողությունների են դիմում սահմանին և դավադրական քայլերի են դիմում, ինչը որ Իրանի համար մտահոգիչ է, և Շամխանիի ներկայությունը այ էս մտահոգություններին պատասխան տալու հարց է։ Իրանն ուղղակիորեն պատգամ է հղում էսպիսով և՛ ադրբեջանական, և՛ թուրքական և՛ նաև մյուս կողմերին, որ պետք է զգաստանալ և որ Իրանը փոփոխություն չի ընդունում, Շամխանին շատ հստակ ասել է՝ սահմանների փոփոխություն Իրանը չի ընդունելու», - ասաց Մովսես Քեշիշյանը։Վարչապետ Նիկոլ Փաշինյանի հետ հեռախոսազրույցների ընթացքում՝ այս հունվարին ու հունիսին Իրանի նախագահ Էբրահիմ Ռայիսին շեշտել էր տարածաշրջանում միջազգային սահմանների պահպանման կարևորությունը։ "
Քաղաքականություն,"«Նրանք առանձին կյանքով են ապրում, ժողովուրդը՝ առանձին». իշխանական պատգամավորները կրկին պարգևավճար են ստացել
"," Իշխող «Քաղաքացիական պայմանագիր» խմբակցության պատգամավորները կրկին պարգևատրվել են։ Ազգային ժողովի խոսնակ Ալեն Սիմոնյանը կարգադրել է՝ Սահմանադրության օրվա առթիվ միայն իր թիմակիցներին պարգևատրել մեկ ամսվա աշխատավարձի չափով։ Պատգամավորների մաքուր աշխատավարձը մոտ 500 հազար դրամ է։Ո՞ր գործի համար են իշխանականներն իրենք իրենց շռայլ պարգևատրել, հարցնում են շարքային քաղաքացիները։«Նրանք առանձին կյանքով են ապրում, մեր ժողովուրդն՝ առանձին կյանքով, էս ա», - ասաց քաղաքացիներից մեկը:Ազգային ժողովից փոխանցեցին, որ պարգևավճարի համար բյուջեից հատկացվել է մոտ 49 միլիոն դրամ (48 միլիոն 811 հազար դրամ)։ Ազգային ժողովի խոսնակի կարգադրությունը չի վերաբերվում ընդդիմադիրներին, «Պատիվ ունեմ» ու «Հայաստան» խմբակցության պատգամավորներին պարգևավճար չեն տվել։ Նիստերից բացակայել են այդ պատճառով էլ չեն ստացել։ Իսկ իշխանականները ծանրաբեռնված են եղել, պարզաբանում են Ազգային ժողովից։«Ընդդիմադիր պատգամավորները չեն ստացել, ստացել են միայն ՔՊ-ական պատգամավորները: Ընդդիմադիր պատգամավորները չեն ստացել, որովհետև բացակայել են նիստերից, հանձնաժողովի նիստերից, առհասարակ չեն ներկայացել աշխատանքի», - ասաց ԱԺ նախագահի խոսնակ Ծովինար Խաչատրյանը:Ընդդիմադիրները մայիսից խորհրդարան չեն գնում, նիստերին չեն մասնակցում։ Փողոցում ցույցեր ու անհնազանդության ակցիաներ են անում, պահանջում վարչապետ Փաշինյանի հրաժարականը։ «Հայաստան» խմբակցության պատգամավոր Թադևոս Ավետիսյանը կարծում է՝ պարգևավճարի բաշխման խտրական մոտեցումը ճնշում է ընդդիմադիրների նկատմամբ։«Դա նաև խտրականություն է, նաև քաղաքական բռնաճնշման դրսևորում է, վերջին հաշվով, դրանք էլ են ապօրինի», - նշեց Ավետիյանը:Այս Ազգային ժողովը մեկ տարվա ընթացքում արդեն երրորդ անգամ է պարգևավճար ստանում։ Առաջին անգամն է, որ միայն իշխանականներն են ստանում։«Ես իմ պարգևավճարը ստացել եմ, որովհետև ես ինձ համարում եմ աշխատող Ազգային ժողովի պատգամավոր», - ասաց Վիլեն Գաբրիելյանը:Իսկ որ ընդդիմադիրները չեն ստացել, պատգամավոր Վիլեն Գաբրիելյանը խնդիր չեն տեսնում. պարգևավճարի որոշումը իրենք չեն ընդունել, այլ՝ Ազգային ժողովի ղեկավարությունը։ Ավելին՝ Վիլեն Գաբրիելյանը կարծում է, որ ընդդիմադիրներին աշխատավարձից էլ պետք է զրկել։«Ես կարծում եմ՝ ընդդիմադիր պատգամավորներից ընդհանրապես իրենց ստացած աշխատավարձերը պետք է հետ վերադարձնել», - հայտարարեց նա:Իշխանականներից Արմեն Խաչատրյանին բարկացնում է շարքային քաղաքացիների ու պաշտոնյաների աշխատավարձի համեմատությունը։ Մեկ օրում հնարավոր չէ բոլորի հարցերը լուծել, ասում է պատգամավորը. - «Սոցիալապես անարդարություն չկա, յուրաքանչյուր մասնագիտություն շուկայում, ունի գնահատված իր աշխատավարձի մոտավոր չափը, յուրաքանչյուր մասնագիտություն թե՛ պետական կառավարման համակարգում, թե՛ ոչ: բայց, իհարկե, թոշակառուներինն էլ ենք բարձրացնելու: Մի օրում ոչ մեկին հնարավոր չի բարձրացնել»Պարգևավճարները արդար են, թե ոչ կգնահատեն մեր ընտրողները, ասում է իշխանականներից Հովիկ Աղազարյանը, իսկ ընտրողների կարծիքները տարբեր են:   "
Քաղաքականություն,Ինձ վրա հոխորտալու փոխարեն թող բանակը բարեփոխեն. Սեյրան Օհանյանը պատասխանում է Սուրեն Պապիկյանին," Ընդդիմադիր «Հայաստան» խմբակցության ղեկավար, պաշտպանության նախկին նախարար Սեյրան Օհանյանն «Ազատության» հետ զրույցում անդրադարձավ պաշտպանության նախարար Սուրեն Պապիկյանի հայտարարությանը:«Ես զանգահարել եմ զինվորական կոմիսարին հարցնելու համար` ո՞րն է պատճառը, որ այդքան մեծ քանակությամբ մեր համակիրներ ընդգրկված են ցուցակներում», - ասաց Օհանյանը: Պապիկյանը, ակնարկնելով ԱԺ նիստերի դահլիճից բացակայող Սեյրան Օհանյանին, հարցրել էր՝ ի՞նչ իրավունքով է զանգել գլխավոր զինկոմին:Ստորև ներկայացնում ենք հարցազրույցից հատված.Սեյրան Օհանյան. - Ես զանգահարել եմ զինվորական կոմիսարին հարցնելու համար` ո՞րն է պատճառը, որ այդքան մեծ քանակությամբ մեր համակիրներ ընդգրկված են ցուցակներում, ծանուցագրեր են ստացել, որովհետև այդքան զուգադիպություն չի կարող լինել, և ես կարծում եմ, որ սա հետևությունն է Պաշտպանության և անվտանգության հանձնաժողովի նախագահ Անդրանիկ Քոչարյանի` ամիսներ առաջ այն խոսքի, որ Երևանի փողոցներում ընդդիմադիրներն են, տեսեք` ինչպիսի կազմ-պատրաստություն ունեն, նրանց պետք է բոլորին զորակոչել:Զորակոչը, զորահավաքը պատիժ չպետք է լինի, և իմ խոսքի մեջ ես ասել եմ` այդպիսի ցուցում եղե՞լ է` հատուկ ցուցակով զորակոչել:«Ազատություն». - Նախարարի անունը տվե՞լ եք, թե՞ ոչ:Սեյրան Օհանյան. - Պաշտպանության նախարարի անուն չեմ տվել, և դա ինձ պետք էլ չէ կյանքում, որովհետև ես այդ պաշտոնով անցել եմ, և ինքն ասել է` ո՛չ, այդպիսի ցուցում չի եղել, և ասել եմ` խնդրում եմ, ուշադիր եղեք այդ հարցերին, որովհետև այդպիսի զուգադիպություն չի լինի:Իսկ ամենասարսափելին, ամենաբացասականն այն է, որ հարցերին պատասխանելու, նշված հարցերը բարձրագույն ամբիոնից ներկայացնելու փոխարեն պաշտպանության նախարարը հոխորտում է, թե ի՞նչ իրավունք ունեք զանգահարելու, ասենք, գեներալներին և այլն: Ուզում եմ ասել այսօրվա իշխանավորներին բոլորին, որ պատգամավորը, ընդ որում նաև ես` որպես ֆրակցիայի ղեկավար, իրավունք ունեմ բանավոր, գրավոր հարցեր, հարցապնդումներ անել և դրանց պատասխանը ստանալու ոչ միայն իշխանավորներին, ոչ միայն գեներալներին, այլ հենց նույն Պապիկյանին: Ի՞նչ է նշանակում հոխորտալ և ասել` դրա մեջ իրավական, չգիտեմ, ինչ կա, հետապնդումներ պետք է անեն: Իրենք իրենց տեղը պետք է իմանան, ընդ որում նաև ես իրավունք ունեմ յուրաքանչյուր մարդու հետ շփվելու, մանավանդ իմ ծառայակից ընկերների հետ իմ խոսակցությունը եղել է, կա ու միշտ էլ լինելու է բարեկրթության բոլոր նորմերի մեջ:Փոխանակ այդպիսի հոխորտանքով խոսեն, իրենք պետք է զբաղվեն բանակի բարեփոխումներով:«Ազատություն». - Նա ասում է, որ իրավական պատասխանատվություն կարող է առաջացնել զինվորականներին քողարկված կոչեր հնչեցնելը, իսկ այդպիսի լուրեր, ասաց, իրեն հասել են: Դուք եք նաև այս հայտարարության հասցեատերը:Սեյրան Օհանյան. - Այդ ելույթի ժամանակ, կարծում եմ, որ հասցեատերը ես եմ, որովհետև ինքն ասաց, որ «իրենք մոռանում են, որ իրենք այլևս պաշտոնատար չեն, պաշտպանության նախարարի, գլխավոր շտաբի պաշտոնները չեն զբաղեցնում»: Ոչ միայն այս իշխանության, այլ նաև նախկին իշխանության, 2016թ. հոկտեմբերի 3-ից հետո ես շատ քիչ եմ զանգել մեր զինվորականներին, նրանց հետ շփվել և մանավանդ ինչ-որ քաղաքական հայտարարություններով փորձել ինչ-որ կոչեր անել կամ սպառնալիքի լեզվով խոսել:«Ազատություն». - Բայց նախապատմություն կա, պարո՛ն Օհանյան, վարչապետի ձեր թեկնածուն` Վազգեն Մանուկյանն ասում էր, որ պատերազմի օրերին զանգել է զինվորականներին, ասել` թողեք, եկեք, Երևանում պայքարեք, դուք Օնիկ Գասպարյանին էիք կանչում հրապարակ` Հայրենիքի փրկության շարժումը նկատի ունեմ հանրահավաքների ժամանակ:Սեյրան Օհանյան. - Մարդիկ պետք է իմանան` ով է զանգել, ով է շփվել և ինչի մասին է խոսել: Նույն մեր հանրությունից թաքցնելու ես բան չունեմ, նույն Սուրեն Պապիկյանի հետ ես նաև մի քանի անգամ շփվել եմ, և ինքը տեսել է` ինչպիսին է իմ շփման մակարդակը, ինչպիսին է իմ բարեկրթությունը մարդկանց հետ շփվելիս:  "
Քաղաքականություն,Իշխանությունն ու ընդդիմությունը հակադիր կարծիքներ ունեն Պաշտպանության մասին օրենքում փոփոխությունների փաթեթի մասին," «Բանակի ղեկավարման արդյունավետությունը կբարձրանա, ԶՈՒ-ի գլխավոր շտաբի պետի պաշտոնը կքաղաքականացվի», - իշխանությունն ու ընդդիմությունը հակադիր կարծիքներ ունեն այսօր ԱԺ-ում քննարկված Պաշտպանության ու կից օրենքներում փոփոխությունների փաթեթի մասին։Օրենքների նախագծերն ընդունվեցին առաջին ընթերցմամբ, բացառապես իշխանականների ձայներով, ընդդիմադիրները նիստին չմասնակցեցին։ Երկրորդ ընթերցման քննարկումները՝ վաղը։Այս նախաձեռնությամբ Փաշինյանի կաբինետը առաջարկում է Զինված ուժերի գլխավոր շտաբի պետին դարձնել պաշտպանության նախարարի առաջին տեղակալ, բայց նաև, որ նա չլինի նախարարին փոխարինող անձը։ Գերատեսչության ղեկավարի բացակայության պայմաններում սովորաբար առաջին տեղակալն է նրան փոխարինում, բայց իշխանությունը Սահմանադրությամբ զինվորական ամենաբարձր պաշտոնյայի դեպքում հատուկ կարգավորում է մտցնում։Չնայած իշխանության որակումներին, թե նախագիծը հեղափոխական է, փոփոխությունները ներկայացնելիս պաշտպանության նախարար Սուրեն Պապիկյանը շատ երկար չծավալվեց՝ մոտ 4 րոպե։«Առաջարկության նպատակն է բարելավել Զինված ուժերի ղեկավարման ուղղահայացի համակարգը և բարձրացնել ղեկավարման արդյունավետությունը», - նշեց Պապիկյանը: Թե ինչպե՞ս, չբացատրեց, դահլիճում ներկա իշխանական պատգամավորների մոտ էլ այդ հարցը չծագեց, որ տան նախարարին։Պաշտպանության հանձնաժողովի նախագահ Անդրանիկ Քոչարյանն իր ելույթում պնդեց՝ նախկին պատերազմներում կառավարման ու որոշումների կայացման խզում կար՝ պաշտպանության նախարարի ու Գլխավոր շտաբի միջև։ Այս փաթեթն, ասաց, դրա լուծումն է։«Սրա անունը, պարոն նախարար, կարող եմ դնել՝ դասեր քաղելու օրինագծեր: Դասեր ի՞նչ առումով, քառօրյա պատերազմ, 44-օրյա պատերազմ, լուրջ ուսումնասիրություններ, վերլուծություններ, մեր բացթողումների և կառավարման համակարգի մասին», - ընդգծեց Անդրանիկ Քոչարյանը:Արդեն եզրափակիչ ելույթում պաշտպանության նախարարն անկեղծացավ. - «Շատերը խոսում են նրա մասին, որ փորձ է արվում Զինված ուժերը ենթարկել նախարարին, Զինված ուժերը ենթարկվում են նախարարին, դա փորձ չի, շատ հստակ քայլ է: Այո, Զինված ուժերը պետք է ենթարկվեն պաշտպանության նախարարին և գերագույն հրամանատարին: Իշխանությունը, որը ժողովուրդը արտոնել է մեզ, մեզ իրավունք է վերապահում իրացնել ամբողջությամբ, և մենք պատրաստվում ենք մեր իշխանությունը իրացնել ամբողջությամբ»:Մինչ կառավարությունը հիմնավորում է, թե փոփոխությունն անում են բանակի ղեկավարման արդյունավետության բարձրացման նպատակով, պաշտպանության նախկին նախարար, ընդդիմադիր «Հայաստան» խմբակցությունը ղեկավարող Սեյրան Օհանյանը հայտարարում է՝ պաշտպանության նախարարը քաղաքացիական է, քաղաքական թիմի անդամ, իսկ Գլխավոր շտաբի պետը՝ զինվորական, իշխանությունը այս փոփոխությամբ քաղաքականացնում է զինվորական ամենաբարձր պաշտոնը։«Գլխավոր շտաբի պետը, լինելով նախարարի առաջին տեղակալ, նշանակում է, որ զորքը ղեկավարելու է բանակի առանձնահատկություններից բան չհասկացող քաղաքական թիմի անդամ: Իրենք էդ փոփոխությունն անում են միայն մեկ բառի համար, որ Գլխավոր շտաբի պետը լինի առաջին տեղակալ և ասի՝ Գլխավոր շտաբի պետն իմ տեղակալն է, այնինչ այսօրվա օրենքով էլ Գլխավոր շտաբի պետը ենթարկվում է պաշտպանության նախարարին», - հայտարարեց Սեյրան Օհանյանը:Մյուս փոփոխությունը, որը ներկայացրեց պաշտպանության նախարարը, բանակի գնումներին է վերաբերում՝ Զինված ուժերի կարիքների ողջ գնումները վերապահվում են ՊՆ-ը, իշխանականներն ասում են՝ Գլխավոր շտաբը չի զբաղվելու դրանցով։«Ինքը լուծում է կոռուպցիայի հնարավոր դրսևորումների խնդիրը, որը առկա էր, որովհետև զինվորականությանը տրված էր նաև տենդերների մասնակցությունը: Զինվորականությունը կզբաղվի զինվորական գործերով, նախարարությունը կզբաղվի այդ ամբողջի քաղաքական կառավարման ճիշտ օրակարգ ձևավորելով», - ասաց Անդրանիկ Քոչարյանը:Պաշտպանության նախկին նախարար Օհանյանն ասում է՝ իր համար անհասկանալի է՝ ինչ փոփոխություն են ուզում անել, պնդում էր՝ Գլխավոր շտաբը 2008-ից գնումներ չի իրականացրել։«Գնումները իրականացնում է պաշտպանության նախարարը և նրա ենթակա նյութատեխնիկական ապահովման դեպարտամենտը: Գլխավոր շտաբը հանդիսանում է պատվիրատու անձնավորություն», - ասաց Օհանյանը:Օրենքի փոփոխությունների քննարկումների ժամանակ իշխանականները իրենց ելույթների զգալի մասը նվիրեցին դահլիճից բացակայող ընդդիմադիրներին. մեկ կանչում էին նիստերի դահլիճ, հետո փորձում էին հասկանալ՝ ինչի՞ համար են աշխատավարձ ստանում, նաև ուզում էին պարզել իշխանության հրաժարականը պահանջող ընդդիմության օրակարգը:«Պատատակերին և թաքուն քննադատությունները ես չեմ ընդունելու նույնիսկ ի գիտություն, բարի լինեին մեր գործընկերները, գային այստեղ», - ասաց նախարարը:Ընդդիմությանն անդրադառնալու գայթակղությանը չդիմացավ նաև պաշտպանության նախարար Պապիկյանը. ակնարկելով նիստերի դահլիճից բացակայող «Հայաստան» խմբակցության ղեկավար Սեյրան Օհանյանին հարցրեց՝ ի՞նչ իրավունքով է զանգել գլխավոր զինկոմին:«Ինչ-որ հարցադրումներ՝ ի՞նչ իրավունքով եք զորակոչում ընդդիմության երիտասարդներին, պատանիներին: Ժողովուրդ, դուք Հայաստանի Հանրապետության քաղաքացի՞ եք, թե՞ ոնց: Ի՞նչ է նշանակում՝ «պաշտպանության նախարարն է հրահանգել»: Նախ՝ պաշտպանության նախարարը եթե նախկինում նման կերպ է եղել, մեր օրերում այդպես չի, երկրորդ՝ մյուս անգամ իրավունք չվերապահեք ձեզ զանգել զինվորականներին կամ զինվորականներին քողարկված կոչեր անել, որովհետև նման կոչերը ենթադրելու են նաև իրավական պատասխանատվություն», - ասաց Պապիկյանը:Տեղեկություն ստանալու համար ԱԺ պատգամավորը գրավոր կամ բանավոր իրավունք ունի դիմել յուրաքանչյուր պաշտոնյայի, «Ազատության» հետ զրույցում պնդում էր Սեյրան Օհանյանը։ Չհերքեց՝ զանգահարել է հանրապետության զինկոմին, այլ հարցերի շարքում ասել նաև՝ իր համար անհասկանալի է ընդդիմադիր ակտիվիստներին զորահավաքային ծանուցագրեր ուղարկելու զուգադիպությունը, պնդում էր՝ պաշտպանության նախարարի անուն չի տվել, հարցրել է՝ արդյոք Զինկոմն է ցուցում տվել։«Զորահավաքը չի կարող ընտրովի լինել, չի կարող այնպես լինել, որ Պաշտպանության և անվտանգության հանձնաժողովի նախագահը հայտարարի ամիսներ առաջ, որ ընդդիմության շարքերում այդ ակտիվիստներին բոլորին զորակոչեք, տարեք մոբիլիզացրեք, հայտնվեն բոլորը այդ ցուցակներում: Ի՞նչ իրավական նորմերի մասին են խոսում, մարդիկ են խոսում, որ իրանք ծառայության ժամանակ հանցագործություններ են կատարել, հիմա ամբիոնից հոխորտում են: Այնպես որ թող զբաղվեն իրենց գործով, 1,5 տարվա ընթացքում ինչո՞ւ գերիներով, պատանդներով չեն զբաղվում, միջոցառումներ չեն իրականցնում բանակի մարտունակությունը վերականգնելու, դիրքերը ամրապնդելու», - ասաց Օհանյանը:Ինչ վերաբերում է Գլխավոր շտաբի պետին առնչվող կարգավորումներին, իշխանությունն ավելի հեռուն է ուզում գնալ և չի բացառում սահմանադրական փոփոխությունները, որոնք, ինչպես ասում են, կապահովեն բանակի կառավարման ուղղահայացը։    "
Քաղաքականություն,«Ջհանգիրյան-Վարդազարյան ձայնագրությունն իմ բարձրաձայնած խնդիրների վկայությունն էր». Կարեն Անդրեասյան," «Ջհանգիրյան-Վարդազարյան ձայնագրությունն իմ բարձրաձայնած խնդիրների վկայությունն էր», - «Ազատության» հետ զրույցում հայտարարեց արդարադատության նախարար Կարեն Անդրեասյանը:Կարեն Անդրեասյան. - Ինձ համար շատ ցավալի էր և անկեղծ պիտի լինեմ, շատ բաներ այնտեղ իմ ճաշակով չէին, այդ թվում՝ այն երաժշտությունը, որ հնչում էր այդ ձայնագրության մեջ: Իսկ բովանդակության որոշ մասեր, իմիջիայլոց, վկայությունն էին այն խնդիրների, որոնց մասին ես խոսել եմ թե՛ որպես արդարադատության նախարար, թե՛ խոսել եմ որպես փաստաբան, որպես շարքային քաղաքացի և խոսել եմ նաև որպես մարդու իրավունքների պաշտպան: Իմիջիայլոց, ոչ թե բուն այդ տեքստերը կամ որևէ բառ է այնտեղ, այլ ընդհանուր մթնոլորտի հետ կապված բոլոր մեր մտահոգությունները ինչ-որ իմաստով նաև արտացոլված էին որոշ զրույցների մեջ:«Ազատություն». - Մյուս կողմից չե՞ք կարծում, որ Դուք, վարչապետը առնվազն այսքանը, ինչ-որ հիմա ասում եք, հենց ձայնագրությունը հրապարակելուց հետո պիտի մարդկանց ասեիք, այդ մեսիջը տեղ հասցնեինք, և ոչ թե սպասել, որ օրինակ՝ նա ուղիղ եթերում ասի՝ «ինչ արել եմ լավ եմ արել, ճիշտ եմ արել, օրինական է», և միայն առողջական խնդիրները պատճառ բերելով հեռանա:Կարեն Անդրեասյան. - Ձեր հարցի մեջ մի կտոր կա, որ արդար չի, վարչապետն իր հարցազրույցի ժամանակ անդրադարձել է և շատ հստակ գնահատական է տվել, ասելով, որ՝ այո, այդ ձայնագրությունը, ընդհանրապես նման խոսակցությունները, նման երևույթները նսեմացնում են դատական համակարգի նկատմամբ վերաբերմունքը, վստահությունը: Սա, կարծում եմ, շատ լուրջ գնահատական է, որից հետո նաև առողջական պատճառներով, նաև այլ հանգամանքներով մենք տեսանք որոշակի զարգացումներ, որոնք չեմ կարող ասել, որ լիովին բավարարում են և՛ մեզ, և՛ հասարակությունը, բայց մենք տեսնում ենք, որ կա որոշակի առողջացման գործընթաց: Ձայնագրությունից օրեր անց, այլ հիմքերով, բայց դադարեցվեցին Բարձրագույն դատական խորհրդի նախագահի լիազորությունները, պարոն Վարդազարյանի, դրանից էլ օրեր անց հրաժարականի դիմում եղավ, և այսօր արդեն բարձրագույն այդ կարևորագույն մարմնի 10 աթոռներից 3-ը թափուր են, և ես հուսով եմ, որ նոր համալրումները կբերեն նոր որակ բարձրագույն դատական խորհրդում և ամբողջ դատական համակարգում:«Ազատություն». - Բայց այդպիսի հույսեր կային նաև Ջհանգիրյանին ընտրելիս, նա, այնուամենայնիվ, այս իշխանության կադրն է:Կարեն Անդրեասյան. - Ճիշտ եք ասում, և հույսը վերջում է մեռնում, կարելի է փորձել, կարելի է չարչարվել, նորից գտնել, նորից հրավիրել: Իմիջիայլոց, այն պահանջները, որոնք դրված են Բարդագույն դատական խորհրդի անդամների առջև, բավական լուրջ պահանջներ են: Այսինքն՝ 15 տարվա մեծ փորձ, գիտությունների աստիճան և այլն: Այսինքն՝ այդ մարդիկ չեն կարող լինել ուղղակի շատ հարգված քաղաքացիներ, որոնց մենք վստահենք ու կհրավիրենք, պետք է նաև մասնագիտական որակներ ունենան: Եվ, այո, ինչ-որ իմաստով բոլոր կադրային նշանակումները չեն, որ տալիս են այն արդյունքները, որը սպասում է մեր իշխանությունը:«Ազատություն». - Նա ինքնուրո՞ւյն էր որոշել ազատվել Վարդազարյանից, անընդհատ վերևներին է վկայակոչում ձայնագրությունում:Կարեն Անդրեասյան. - Ես պարոն Ջհանգիրյանի անձնական մտքերն ու գործողությունները չմեկնաբանեմ, բայց երբ նայում ես իր հրապարակային ելույթները, ակնհայտ է դառնում, որ դա իր անձնական ճիտին պարտքն է պատկերացրել, իր անձնական գործողություններն են: Բնականաբար, եթե որևէ մեկս մաս կազմեինք այս գործընթացներում՝ իրենց զրույցների և այլն, հիմա վաղուց արդեն հրապարակվել էին դրանք:«Ազատություն». - Պաշտոնը ստանձնելուց շատ չանցած, Դուք ասում էիք, որ դատական համակարգում 30-40 կոռումպացված դատավոր է ծվարած, 1-2 տարում նրանցից ազատվելը կնշանակի վեթինգ, եթե իմ փոխարեն իրավապաշտպան նստած լիներ, կասեր, որ ձախողել եք:Կարեն Անդրեասյան. - Ես իրենց հետ համաձայն կլինեի մասնակի, որովհետև չենք ձախողել ամբողջը: Նախ՝ երկու տարին չի անցել, դեռ ժամանակ կա, իմ ասած ժամկետներից անցել է 9 ամիս, ես ամեն օր հաշվում եմ այդ ամիսները, որովհետև ինքս էլ հասկանում եմ, որ ժամացույցը խփում է, և իմ որպես նաև պաշտոնյայի կատարած աշխատանքը ես էլ եմ գնահատում բացի իմ ղեկավարությունից և իհարկե, հանրությունից: Միևնույն ժամանակ ամեն անգամ, երբ ինքս ինձ փորձում եմ արդարացնել ինչ-ինչ ուշացումների համար, տվյալ դեպքում չասեմ՝ թերացման համար, ես ասում եմ՝ արդյոք մենք որպես գործադիր, մենք որպես կառավարություն, ես որպես նախարար արել ենք առավելագույնը եղած հնարավորությունների մեջ: Եվ ես հանգիստ խղճով եմ սա ասում, որ՝ այո, այն, որ այդ ծվարածները նաև գիտեն, որ մենք ուշի-ուշով հետևում ենք իրենց վճիռներին, ամեն բողոքին, որ գնտնենք ու բերենք բոլորին, ոչ թե ծվարածների, ոչ թե թիրախավորվածների, այլ բոլորի խախտումները, զգաստացրել է:  "
Քաղաքականություն,ԳՇ պետը՝ պաշտպանության առաջին փոխնախարար․ խորհրդարանն արտահերթում նաև այս հարցը կքննարկի," Զինված ուժերի գլխավոր շտաբի պետը՝ պաշտպանության առաջին փոխնախարար. խորհրդարանի արտահերթի օրակարգում նաև Պաշտպանության մասին օրենքում՝ կառավարության առաջարկած հենց այս փոփոխություններ են։Փաշինյանի կաբինետն ուզում է ԶՈՒ գլխավոր շտաբի պետին, որը Սահմանադրությամբ զինվորական ամենաբարձր պաշտոնյան է, դարձնել պաշտպանության նախարարի առաջին տեղակալ, բայց նաև որ նա չլինի նախարարին փոխարինող անձը։Սովորաբար գերատեսչության ղեկավարի բացակայության պայմաններում առաջին տեղակալն է նրան փոխարինում։ Կառավարությունը հիմնավորում է, թե փոփոխությունն անում են բանակի ղեկավարման արդյունավետության բարձրացման նպատակով։Բայց ի՞նչն են փոխում, եթե ոչ պատերազմական ժամանակ Սահմանադրությամբ Գլխավոր շտաբի պետը ենթակա է պաշտպանության նախարարին:Խորհրդարանական ընդդիմադիր «Պատիվ ունեմ» խմբակցությունից Պաշտպանության հանձնաժողովի անդամ Տիգրան Աբրահամյանը կարծում է՝ իշխանությունը այս նախագծով քաղաքականացնում է Գլխավոր շտաբի պետի պաշտոնը։«Զուտ ներքաղաքական խնդիր են լուծում։ Իրենք կարծում են, թե դրանով խորը վերահսկողություն են ապահովելու զինվորականի նկատմամբ՝ կանխելու որևէ փուլում զինվորականների կողմից որևէ քաղաքական հայտարարություն կամ քաղաքական գործողության հնարավորություն՝ օրինակ ունենալով Օնիկ Գասպարյանի ստեղծված վիճակը, բայց իրականության մեջ էդ խնդիրն էլ չեն լուծում, որովհետև ցանկացած պարագայում, Գխավոր շտաբի պետը ենթարկվում էր պաշտպանության նախարարին, դեռ չեմ խոսում իր ենթակայությունը վարչապետին, թիվ մեկ զինվորականին՝ Գլխավոր շտաբի պետին նշանակում են քաղաքական պաշտոնի՝ առաջին տեղակալի պաշտոնին», - ասաց Աբրահամյանը։Գլխավոր շտաբի պետերը Փաշինյանի իշխանության տարիներին ամենաշատն են փոփոխվել՝ չորս անգամ։ Պատերազմից հետո նախկին պետերից մեկը՝ Օնիկ Գասպարյանը պաշտոնանկ արվեց, երբ պահանջեց վարչապետի հրաժարականը։ Նիկոլ Փաշինյանն այն ժամանակ դա ռազմական հեղաշրջման փորձ որակեց։Իշխանական «Քաղաքացիական պայմանագրից» նույն՝ Պաշտպանության հանձնաժողովի անդամ Արմեն Խաչատրյանը չի թաքցնում՝ նաև Օնիկ Գասպարյանի նախադեպն աչքի առաջ ունենալով՝ փորձում են կանխել նմանատիպ իրավիճակները։«Բացի այս՝ չկարգավորված վիճակը պետք է կարգավորվի․ ոլորտի պատասխանատուն՝ քաղաքական, նախարարն է, իսկ Գլխավոր շտաբի պետին փոխնախարարի ստատուսով օժտելը դա նրան չի թուլացնում, ընդհակառակը՝ լիազորություններն են ավելանում, որովհետև լինելով փոխնախարար՝ նա արդեն որոշակի իրավասություններ ունի նաև նախարարության որոշակի ստորաբաժանումների և կառույցների նկատմամբ, մենք նրա ստատուսը բարձրացնում ենք, իսկ ինչ վերաբերում է Օնիկ Գասպարյանի հայտարարության հետ կապված համեմատությունները, որ անում է ընդդիմությունը, այո՛, Գլխավոր շտաբի պետն իրավունք չուներ նման հայտարարություններ աներ, խախտել է Սահմանադրական նորմերը՝ լինելով զինվորական, և հենց այս բացի պատճառով էլ այդպիսի իրավիճակներ կարող են առաջանալ։ Մինչև խնդիրը չի առաջանում, օրենսդրական բացերն այդքան տեսանելի չեն լինում», - ասաց Խաչատրյանը։Չնայած քննադատություններին՝ ընդդիմադիր «Հայաստանից» և «Պատիվ ունեմից» ասացին՝ չեն մասնակցի քննարկումներին։Գլխավոր շտաբի պետի պաշտոնը հետպատերազմական Հայաստանում թափուր է արդեն հինգ ամիս։ Պաշտպանության նախարար Սուրեն Պապիկյանն ասում էր՝ նոր պետ կնշանակվի միայն օրենքի փոփոխությունից հետո։  "
Քաղաքականություն,"Անուղղակի միջամտություն ՀՀ արտաքին քաղաքականությանը, անհաջող ու ոչ նրբանկատ. գնահատականներ ՌԴ դեսպանատան ու Կանադայի հայտարարություններին"," «Անուղղակի միջամտություն» Հայաստանի արտաքին քաղաքականությանը. քաղաքական մեկնաբան Հակոբ Բադալյանի գնահատականն է Ռուսաստանի դեսպանության կոշտ արձագանքին։ Իսկ դրա առիթը Հայաստանում դեսպանություն բացելու Կանադայի նախորդ շաբաթվա մեկնաբանությունն էր։Պաշտոնական Օտտավան օրերս տեղեկացրեց չորս երկրներում՝ Էստոնիայից, Լիտվայից, Սլովակիայից բացի, նաև Հայաստանում դեսպանություն բացելու մասին՝ հայտարարելով՝ «դիվանագիտական այս ընդլայնումը կօգնի հասցեական արձագանքել անվտանգության հետզհետե մեծացող սպառնալիքներին, էլ ավելի մեծացնել Կանադայի ներգրավվածությունը տարածաշրջանում՝ օգնելով դիմակայել Ռուսաստանի ապակայունացնող գործողություններին և Հայաստանի ժողովրդավարությանը»։Կանադայի արտգործնախարարության, ինչպես նաև արտգործնախարար Ժոլիի հայտարարության մեջ հստակ ընդգծվում է, որ ռեսիդենտ դեսպան ուղարկելով Երևան՝ Օտտավան մտադիր է աջակցել Հայաստանի ժողովրդավարացմանը։ Մոսկվան, սակայն, առանձնացնում է մյուս՝ հակառուսական շեշտադրումները։ Ընդ որում, Հայաստանում Ռուսաստանի դեսպանությունն այս մասին հաղորդում է՝ հղում անելով լրատվամիջոցներին։«Ամեն ինչ լավ կլիներ, բայց տարակուսելի է, որ Կանադայի արտաքին գործերի նախարարության կողմից այս քայլը, ըստ լրատվամիջոցների, անկեղծորեն ներկայացվել է այդ թվում՝ «ռուսական ազդեցությանը հակազդելու» համատեքստում։ Զարմանալի է պետության նկատմամբ նման բացահայտ ամբարտավան ու արհամարհական վերաբերմունքը, որի հետ, կարծես թե, պատրաստվում են ամրապնդել երկկողմ կապերը։ Ակամայից մտածում ես, թե նման ուղղվածությունն ինչպես կազդի հայ ժողովրդի բարեկեցության ու անվտանգության վրա»,- երեկ հայտարարեց Երևանում Ռուսաստանի դեսպանությունը՝ շեշտելով նաև, թե այլ երկրների և ժողովուրդների նկատմամբ հենց «ամբարտավան վերաբերմունքն է» ընկած ժամանակակից աշխարհում տեղի ունեցող բազմաթիվ ողբերգական իրադարձությունների հիմքում։Հակոբ Բադալյանը կարծում է՝ այս արձագանքն արտացոլում է Մոսկվայի քաղաքական ու հոգեբանական այսօրվա վիճակը՝ պատերազմի տեսքով Ուկրաինայում ծավալվող դիմակայություն Արևմուտքի հետ, որը ռուսների համար «ոչ այնքան սահուն» է ընթանում։ Այդ իսկ պատճառով Մոսկվան, մեկնաբանի կարծիքով, այժմ դյուրագրգիռ է Արևմուտքից եկող ցանկացած մարտահրավերի նկատմամբ։«Իհարկե, այս հանգամանքը չի կարող արդարացնել դիվանագիտական էթիկայի այն նորմերի խախտումը, որ թույլ է տալիս Ռուսաստանի դեսպանատունը` անուղղակի միջամտելով փաստացի Հայաստանի արտաքին քաղաքական հարցերին», - նշեց նա:Քաղաքագետ Տիգրան Գրիգորյանի կարծիքով՝ թե՛ Օտտավան, թե՛ Մոսկվան շատ անհաջող հայտարարություններ են արել. կանադական կողմը նրբանկատ չի եղել բառապաշարի ընտրության հարցում, ռուսներն էլ իրենց հատուկ նեոիմպերիալիստական ոճով են պատասխանել։«Հայտարարությունը մեծ հաշվով համապատասխանում է այն դիվանագիտական բառապաշարին, որը դարձել է սովորական Ռուսաստանում Ղրիմի անեքսիայից հետո, այսինքն` դիվանագիտական կոմպոնենտի հենց բացակայությունը: Հայտարարության տողատակերում կարելի է ցանկության դեպքում նաև սպառնալիքներ տեսնել: Կանադայի արտգործնախարարության կողմից տարածված հայտարարությունը ևս աչքի չէր ընկնում նրբանկատությամբ, ճիշտ կլիներ առանձնացնել Հայաստանում դեսպանատան բացման հայտարարությունը մյուս երեք երկրներում դեսպանատների բացման հայտարարությունից և այնտեղ հենց շեշտել ռուս-ուկրաինական պատերազմի համատեքստը», - նշեց Տիգրան Գրիգորյանը:Հակոբ Բադալյանը հուսով է, որ հայտարարությունից այն կողմ չի անցնի. «Շատ կարևոր է, որպեսզի մեր արևմտյան գործընկերները հաշվի առնեն Ռուսաստանի այդ որոշակիորեն անկյուն քշված վիճակը, որովհետև այդ իրավիճակում Ռուսաստանը դառնում է ավելի վտանգավոր: Եթե առանցքային է հենց Հայաստանի հետ հարաբերությունը զարգացնելու, ոչ թե Հայաստանի միջոցով Ռուսաստանին ավելի նյարդայնացնելու նպատակ, դրանք բերելու են հետևանքի Հայաստանի համար:Անկասկած է, որ այդ հետևանքը լինելու է ծանր, առաջնային թիրախում կարող է հայտնվել օրինակ` Սյունիքը»:Մեկ օր անց պաշտոնական Երևանը չի արձագանքել Ռուսաստանի դեսպանության հայտարարությանը, իշխանական շրջանակները ևս մեկնաբանություններից ձեռնպահ են մնում։ Իսկ դեսպանություն բացելու Օտտավայի որոշումը Երևանն անմիջապես էր ողջունել։ Արտգործնախարար Արարատ Միրզոյանն ընդգծել էր՝ դա հնարավորություն կտա ընդլայնել հայ-կանադական համագործակցությունը՝ հիմնված ընդհանուր արժեքների վրա։Հակոբ Բադալյանը կարծում է՝ եթե Երևանն արագ արձագանքեր Կանադայի հայտարարությանն, իրավիճակն այսքան չէր խորանա. «Խոսքը ոչ թե դեսպանատուն չբացելու կամ բացելու հարցն է, այլ ձևակերպումը, որ դա բացում են նաև Ռուսաստանին հակազդելու նպատակով: Ես կարծում եմ` Երևանն այդ ձևակերպումից հետո պետք է ուշադիր լիներ` պարզապես ազդարարելով, որ Հայաստանն իր արտաքին քաղաքականությունը կառուցում է ոչ թե իր տարածքում սուբյեկտների միջև հակազդեցության տրամաբանությամբ, այլ հակառակը` իր տարածքը դարձնել համադրության գոտի, այսպես ասած: Առավել անհիմն կդառնար Ռուսաստանի այսօրինակ արձագանքը»:Տիգրան Գրիգորյանը կարծում է՝ Հայաստանի արտգործնախարարության արձագանքի կարիքն այժմ էլ կա. «Նշվի, որ պետք չէ Հայաստանին ներքաշել Արևմուտք-Ռուսաստան աշխարհաքաղաքական այդ դիմակայության մեջ»:Արևմտյան երկրների շարքում ՆԱՏՕ-ի անդամ Կանադան խստորեն դատապարտել է Ռուսաստանի ներխուժումը Ուկրաինա՝ տրամադրելով նաև ռազմական օգնություն։ Հայաստանը ռուս-ուկրաինական պատերազմի ավելի քան 4 ամիսներին կարողացել է ձեռնպահ մնալ դիրքորոշում հայտնելուց։   "
Քաղաքականություն,Ընդդիմությունը բողոքի ակցիայով է նշում Սահմանադրության օրը," Երևանում այսօր «Ի պաշտպանություն Հայաստանի Սահմանադրության» բողոքի երթ անցկացրեց իշխանությունների հեռացումը պահանջող «Դիմադրության» շարժումը։Երթի մասնակիցները շղթայված Սահմանադրությունը տարան Բարձր դատարանի մոտ՝ այնտեղ թողնելով նաև բազմաթիվ գրիչներ, որոնք, ինչպես իրենք հայտարարեցին, ոտնահարված Սահմանադրության խորհրդանիշն են։ Ընդդիմադիրները պարզել էին «Քաղբանտարկյալների երկիր Հայաստան» և այլ գրություններով պաստառներ։Պատգամավոր Արամ Վարդևանյանը («Հայաստան») իր ելույթում պնդեց, որ վերջին տարիներին բարեփոխման անվան տակ Սահմանադրական դատարանի դեմ քայլեր են արվել. - «Մենք ունենք մի իրականություն, որտեղ օրվա իշխանությունները, որ այսօր իբր ժողովրդից՝ մեզանից պաշտպանում են Սահմանադրական դատարանը ոստիկանական ուժերով, էկել-շրջափակել էին էս դատարանը։ Հենց իրե'նք։ Պատկերացնո՞ւմ եք, օրվա իշխանությունը գա, շրջափակի Սահմանադրական դատարանը, որ դատավորները մուտք չգործեն։ Էդ օրվանից արդեն ջրբաժան ա էղել Սահմանադրության ու իշխանության միջև։ Սահմանադրությունը էս իրավիճակում, էս իրականությունում պաշտպանելը լինելու ա միայն պայքարի միջոցով։ Միա'յն պայքարի միջոցով։ Դրա համար բռունցքներս բա'րձր... Պայքա'ր, պայքա'ր»։Ապա երթի մասնակիցները շարժվեցին դեպի Բաղրամյան 26՝ նախագահական նստավայր։ Պատգամավոր Աննա Գրիգորյանը («Հայաստան») հայտարարեց, որ նախագահ Վահագն Խաչատրյանը ոչ թե Սահմանադրության, այլ այս իշխանությունների պաշտպանն է. - «Նա լռում է, երբ քաղաքական ճգնաժամ կա, երբ հատուկ միջոց է կիրառվում ժողովրդի նկատմամբ, երբ հետապնդվում է ցանկացած մեկը, ով այլախոհ է։ Տասնյակ քաղբանտարկյալների առկայության դեպքում այս անձը լռում է։ Սրա միակ առաքելությունը լռելն է։ Ուրիշ բան չունի անելու։ Եվ բացառապես պահելու ՔՊ խմբակի շահերը։ Առհասարակ պառլամենտական երկրում ինստիտուտը նախագահական անարգվել է»։Ընդդիմադիրներն իրենց երթն ավարտեցին ԱԺ-ի շենքի մոտ։ Փաստաբան Ռուբեն Մելիքյանի բնորոշմամբ՝ այսօր Հայաստանը գտնվում է ֆունդամենտալ սահմանադրական ճգնաժամի մեջ. - «Սահմանադրություն բառը սահման դնելու մասին է։ Մեր լեզվամտածողությունը շատ լավն է այս առումով։ Կա՞ն սահմաններ, կա՞ ինչ-որ սահման, որ նիկոլական իշխանությունը իրեն կաշկանդված է համարում։ Ում ուզում նշանակում է՝ անկախ պաշտոններից, անկախ արժանիքներից, անկապ ֆորմալ չափանիշներին համապատասխանելուց։ Վճռաբեկ դատարանի մասով տեսեք ինչ արեցին. Նիկոլ Փաշինյանի իր ընտանիքի փաստաբանին նշանակեց Վճռաբեկ դատարանի դատավոր»։Այսօր Հայաստանում Սահմանադրության տոնի կապակցությամբ ոչ աշխատաքային օր է, և պետական բոլոր շենքերում միայն անվտագության աշխատակիցներ էին, որևէ մեկը ցուցարարներին ընդառաջ դուրս չեկավ։   "
Քաղաքականություն,Արթուր Ղազինյանը որոշել է վայր դնել պատգամավորական մանդատը," Ընդդիմադիր «Հայաստան» խմբակցության պատգամավոր, «Մեկ Հայաստան» կուսակցության նախագահ Արթուր Ղազինյանը Ֆեյսբուքում տեղեկացրել է՝ որոշել է վայր դնել պատգամավորական մանդատը՝ չմանրամասնելով պատճառները։Այդ գրառմամբ Ղազինյանը միայն հպանցիկ հայտարարել է, թե դրանք բացառապես քաղաքական ու մարտավարական են։ Վստահեցրել՝ կապերը չի խզել Նիկոլ Փաշինյանի հրաժարականը պահանջող «Դիմադրություն» շարժման հետ։«Այս ԱԺ-ում որևէ օրակարգով իմ հետագա աշխատանքն այլևս չեմ պատկերացնում, իսկ այդ պայմաններում պահպանել ԱԺ պատգամավորի կարգավիճակը, չեմ կարող. առնվազն ազնիվ չէ: «Դիմադրության» շարժումն ունի չիրացված ահռելի ներուժ: Այն այս պահին գոյություն ունեցող միակ հարթակն է, որ ի զորու է կանխել նոր դավաճանություններն ու զիջումները. շարունակելու եմ մասնակցել շարժման կազմակերպած բողոքի ակցիաներին», - նշել է նա:Նրա հետ կապվել չհաջողվեց։ Արթուր Ղազինյանի հրաժարականի որոշումը հաջորդեց իր թիմակիցներին՝ «Հայաստան» խմբակցությունից ԱԺ փոխնախագահ Իշխան Սաղաթելյանին ու Տնտեսական հանձնաժողովի նախագահ Վահե Հակոբյանին պաշտոններից հեռացնելու՝ իշխանության նախաձեռնությունը։ Դրանից հետո ընդդիմադիր երկու խմբակցությունների անդամները հրաժարվեցին նաև իրենց վերապահված հանձնաժողովի մեկ նախագահի ու երեք փոխնախագահների պաշտոններից։ Բացառություն էր Մարդու իրավունքների պաշտպանության հանձնաժողովը նախագահող «Պատիվ ունեմ»-ից Թագուհի Թովմասյանը։ Բայց որոշեցին պահել մանդատները։Իր հայտարարության վերջում Ղազինյանը «Հայաստան» խմբակցության գործընկերներին մաղթել է քաղաքական շրջահայացություն, ոչ բոլորի մասին ասել. - «Հավատացեք, այնտեղ կան բազմաթիվ ազնիվ, նվիրյալ ու հայրենասեր անձիք»:Ի՞նչ հայտարարություն է սա, արդյոք ընդդիմադիր խմբակցությունում կան տարաձայնություններ ընտրած ճանապարհի հետ կապված, արդյոք էլի կլինեն մանդատից հրաժարվողներ։ Մամուլը գրում է, որ նման մտադրություն ունի նաև Էլինար Վարդանյանը, որի հետ հնարավոր չէ կապ հաստատել։«Հայաստան» խմբակցությունից Գեղամ Մանուկյանը վստահեցնում էր՝ տարաձայնություններ չունեն, Էլինար Վարդանյանն էլ իրենց չի ասել, թե ուզում է մանդատից հրաժարվել. - «Արթուր Ղազինյանի հրաժարականի մեջ ինտրիգներ պետք չի փնտրել, ինտրիգ կլիներ, եթե Արթուր Ղազինյանը հրաժարական տար խմբակցությունից, բայց պահեր մանդատը»:«Ազատության» հարցին՝ այն, որ Արթուր Ղազինյանը վայր է դնում մանդատը, տարաձայնություն չէ՞, Մանուկյանը պատասխանեց. «Չեմ կարծում, որ տարաձայնություն է, հատկապես Արթուր Ղազինյանն իր հայտարարությունում նման տարաձայնությունների մասին չի խոսել: Ինքը հայտարարում է, որ քանի որ անելիք չունի խորհրդարանում, այդ դեպքում բարոյական չէր այդ մանդատը պահը, որը «Հայաստան» խմբակցությանն է»:Փողոցային պայքարը շարունակող ընդդիմադիրները հայտարարել են խորհրդարան կգան Հայաստանի ու Արցախի անվտանգությանը վերաբերող իրենց օրակարգով։ Բայց նրանք չեն կարողանում իրենց նախաձեռնությունները խորհրդարանում կյանքի կոչել՝ բավարար ձայներ չունենալու պատճառով։ Հնարավո՞ր է վերանայեն որոշումը, հրաժարվեն մանդատներից:«Եթե դու կարողանում ես մանդատդ գործի դնել, ծառայեցնել քո քաղաքական նպատակներին, քաղաքական գործունեությանը, բնականաբար, այդ մանդատն անհրաժեշտություն է», - ասաց Մանուկյանը:Հարցին՝ «այդ մանդատներով չեք կարողանում, օրինակ, շրջանառության մեջ դնել և որևէ նախագիծ անցկացնել, այդ դեպքում նպատակը ո՞րն է պահելու», ընդդիմադիր պատգամավորը պատասխանեց. - «Այդ տրամաբանությամբ ուրեմն աշխարհում որևէ տեղ ընդդիմություն չպետք է գոյություն ունենա, որովհետև ընդդիմության նախաձեռնությունների մեծ մասը իշխանության կողմից մերժվում են: Բայց դա քաղաքական պայքար է, այսինքն միայն օրենսդիր գործունեություն չի: Պայմանական ասում՝ այսօր մի քանի պատգամավորական հարցապնդումներ եմ արել տարբեր գերատեսչություններում, որոնց պատասխաններից հետո նաև դրանց հետ կապված քաղաքական հայտարարություններ կանեմ»:Իսկ ԱԺ փոխնախագահի ու հանձնաժողովների նախագահների թափուր պաշտոններում անելո՞ւ են առաջադրումներ, Գեղամ Մանուկյանը կարծում է՝ ոչ։«Ինչ կերպ, որ իշխանությունը շարժվում է, այդ քինախնդրություն ասեմ, փոքրոգությունը, որով նրանք շարժվեցին, քաղաքական հայացքները չհանդուրժելը պատճառ է դառնում նման գործողության, չեմ կարծում այդ օրակարգին հասնելու են, ֆրակցիայում, համենայնդեպս, նման հարց ընդհանրապես չի էլ քննարկվել», - ընդգծեց նա:Մանուկյանի փոխանցմամբ՝ Արթուր Ղազինյանին խորհրդարանում կփոխարինի՝ ՀՅԴ երիտասարդական միության ղեկավար Արգիշտի Գևորգյանը։Իսկ ի՞նչ որոշում ունեն «Պատիվ ունեմ»-ում։ ԱԱԾ նախկին տնօրեն Արթուր Վանեցյանի մանդատից հրաժարվելուց հետո պատգամավոր է դարձել նախկինում ԲՀԿ անդամ, այժմ անկուսակցական Մարտուն Գրիգորյանը։ Հրաժարվելո՞ւ են պատգամավորական մանդատներից, թե՞ պահելու են, այդ դեպքում՝ ո՞վ է ղեկավարելու խմբակցությունը, ի՞նչ մարտավարություն են ընտրելու. այս հարցերը խմբակցությունը դեռ անպատասխան է թողնում։ Հստակ է մի բան՝ ՀՀԿ-ն շարունակում է մասնակցել դիմադրության շարժման ցույցերին։   "
Քաղաքականություն,Ընդդիմությունը ԵՄ դեսպանից պահանջում է չլռել իշխանությունների «հակաժողովրդավարական գործողությունների մասին»," Իշխանությունների հեռացումը պահանջող ընդդիմադիրներն այսօր կրկին մայրաքաղաքի փողոցներում էին. ցուցարարները խորհրդարանի դիմացից երթով գնացին դեպի Եվրամիության գրասենյակ՝ ԵՄ դեսպան Անդրեա Վիկտորինից պահանջելով չլռել, իրենց գնահատմամբ, իշխանությունների հակաժողովրդավարական գործողությունների մասին։Ցուցարարները ԵՄ դեսպանատուն էին եկել դեսպանի ու Բարձրագույն դատական խորհրդի (ԲԴԽ) արդեն նախկին նախագահ Գագիկ Ջհանգիրյանի՝ միջոցառումներից մեկի ժամանակ արված համատեղ մի լուսանկարով։Ընդդիմադիրներն իրենց վրդովմունքը հայտնեցին, որ դեսպան Վիկտորինը ԲԴԽ ղեկավարի ձայնագրության վերաբերյալ որևէ դիրքորոշում մինչ այսօր չի ներկայացրել: Աղմկահարույց ձայնագրությունում Ջհանգիրյանը համոզում էր իր նախորդին՝ Ռուբեն Վարդազարյանին հրաժարական ներկայացնել՝ քրեական հետապնդումից ազատելու խոստման դիմաց։«Էդ մարդը գրեթե մեկուկես տարի դատական բոլոր ռեֆորմների կատարողն է, բոլոր կալանքների հետևում կանգնած մարդը, ԵՄ դեսպանն ասելիք չունի՞, ԵՄ դեսպանը չի՞ ուզում ասի՝ սա՞ էր իր պատկերացրած ռեֆորմը, որովհետև ինքը հակառակ դեպքում հավասարապես կիսում է Գագիկ Ջհանգիրյանի կատարած բոլոր արարքները», - ասաց «Հայաստան» խմբակցության պատգամավոր Արամ Վարդևանյանն:Խորհրդարանի ընդդիմադիր ամենամեծ՝ «Հայաստան» խմբակցությունից Արամ Վարդևանյանն իր ելույթում ասաց՝ ԵՄ դեսպանը Հայաստանի ներսում ապօրինությունների, ժողովրդավարության նահանջի վերաբերյալ դիրքորոշում չի հայտնում: Թեև անցած տարի Եվրամիության միջնորդությամբ տասը հայ ռազմագերի էր հայրենադարձվել, պատգամավորը սակայն կարծում է, որ Եվրամիությունը նաև պատշաճ չի արձագանքել այս խնդրին:«Մենք մինչ այսօր, այս պահին ռազմագերիներ ունենք Ադրբեջանում, որոնք խոշտանգվում են, անմարդկային վերաբերմունքի են արժանանում, Եվրոպայի համար էդ երկիրը հիմա ժողովրդավա՞ր ա, թե՞ չէ: Հասկանանք էլի՝ իրանց պատկերացրած ժողովրդավարությունն էն ա, որ ինչ-որ Ադրբեջան կարա հայ ռազմագերիներին պահի ու դրա համար պատասխանատվության չենթարկվի՞, մի հատ ձևական սանկցիա էլ չլինի՞», - ընդգծեց Վարդևանյանը:Ցույցի ընթացքում ելույթ ունեցավ նաև նույն խմբակցությունից դաշնակցական պատգամավոր Գեղամ Մանուկյանը. «Նրանք աչք են փակում բոլոր անօրինականությունների, քաղաքական հետապնդումների, դատարանների դեմ հարձակումների, ամեն րոպե մեկ անձի, մեկ մարդու կամքով օրենքները փոխելու այն խայտառակ պրակտիկային, որ հանդիպում ենք անցնող տարիներին»:Սա ընդդիմադիրների՝ ԵՄ դեսպանատան առջև իրականացրած առաջին ակցիան չէր։ Մեկ ամիս առաջ նույն վայրում նման մի ցույցի ընթացքում Արամ Վարդևանյանից հետաքրքրվել էինք՝ ինչո՞ւ նման ակցիաներ այլ երկրների, օրինակ, Ռուսաստանի դեսպանատան առջև չեն իրականացնում։ Պատգամավորը պատասխանել էր՝ միջազգային հանրության բոլոր ներկայացուցիչներին այս ամենը ներկայացնում են, բայց Արևմուտքն է Հայաստանը ժողովրդավարական համարում, իսկ Ռուսաստանից նման հայտարարություններ ինքը չի լսել:Եվրամիության գրասենյակից այսօր ցուցարարներին լսելու ոչ ոք չեկավ, իսկ դեսպանն ավելի վաղ անդրադառնալով ցույցերին ու դրանց ընթացքում ոստիկանության գործողություններին, ասել էր՝ պետք է հետաքննել՝ պարզելու՝ արդյոք եղե՞լ են անհամաչափ ուժի կիրառման դեպքեր:Իշխանությունների հրաժարականը պահանջող ընդդիմադիրները շաբաթներ առաջ Ֆրանսիայի հրապարակը բացելուց հետո ավելի հազվադեպ են երթեր իրականացնում, փոխարենը շաբաթը մի անգամ հանրահավաք են հրավիրում։    "
Քաղաքականություն,Բերձորի և Սուսի անցումն Ադրբեջանին ամրագրված է նոյեմբերի 9-ի համաձայնագրում. քննարկում," Արցախի նախագահների հայտարարությունից էլ հասկացվում է, որ բացի Աղավնոյից երկու բնակավայր միանշանակ պետք է անցնի Ադրբեջանի վերահսկողության տակ, «Ազատության» հետ զրույցում ասաց սոցիոլոգ Կարեն Սարգսյանը՝ շեշտելով՝ արվում է այն, ինչ գրված է նոյեմբերի 9-ի համաձայնագրում։Համաձայնագրի 6-րդ կետում, ըստ սոցիոլոգի, նշվում է՝ երեք տարվա ընթացքում շրջանցիկ ճանապարհի կառուցում, որի պաշտպանությունը՝ 5կմ անվտանգության գոտով անցնում է ռուսական խաղաղապահ զորքերին, իսկ Լաչինի շրջանը՝ Բերձորի, հանձնվում է Ադրբեջանին մինչև նոյեմբերի 15-ը՝ բացառությամբ ճանապարհի։«Պատերազմը պարտվել եք պիտի ամբողջությամբ կուլ տաք։ Պատերազմը պարտվել եք նրա պատճառով, որ սխալ ընտրություն եք կատարել 30 տարի՝ վերջակետ», - ասաց Սարգսյանը։Քաղաքագետ Արմեն Վարդանյանը ևս շեշտեց՝ նոյեմբերի 9-ի համաձայնագրում՝ կետ կա, որ Բերձորը շրջանցող նոր ճանապարհ պետք է կառուցվի։ Քաղաքագետն այստեղ այնուամենայիվ փոքր ինչ լավատեսության հիմքեր տեսնում է՝ նկատելով՝ հայկական կողմը կարող է բանակցություններ վարել, որպեսզի ինչ-ինչ պայմանների դեպքում Աղավնոն մնա հայկական վերահսկողության տակ։«Արցախի նախագահն էլ նման ակնարկներ հնչեցրեց, բայց այնուամենայիվ, այո՛, դա նորություն չէր մեծ հաշվով, նոյեմբերի 9-ի փաստաթղթում դա հստակ ամրագրված էր։ Հիմա պետք է փորձենք այնպես անել, որ գոնե Աղավնոն մնա և նոր միջանցքը չշրջանցի այդ գյուղը։ Ամեն դեպքում դիվանագիտությունը հնարավորինս է արվել էստեղ, և ես կարծում եմ, որ բանակցությունների միջոցով կարելի է ինչ-որ բան փրկել», - ասաց Վարդանյանը։   Հարցազրույցն ամբողջությամբ կարող եք դիտել ստորև․  "
Քաղաքականություն,Վանաձորում շարունակվող կառավարման ճգնաժամի հանգուցալուծումը չի երևում," Վանաձորում արդեն վեց ամսից ավելի շարունակվող կառավարման ճգնաժամի հանգուցալուծումը չի երևում։ Իրավիճակն էլ ավելի բարդացավ ավագանու նիստ գումարելու վերջին տապալված փորձից հետո։ Այն նախաձեռնել էին մեկ ամիս առաջ համայնքի ղեկավարի պաշտոնակատար նշանակված Արկադի Փելեշյանի գլխավորած «ՀԱՍԿ» խմբակցությունն ու իշխող «Քաղաքացիական պայմանագիրը»։Ընդդիմադիր խմբակցություններից միայն «Ապրելու երկրի» երկու անդամներն էին եկել նիստին։ Մյուս երկու ընդդիմադիր խմբակցությունները՝ կալանավորված Մամիկոն Ասլանյանի գլխավորած դաշինքն ու «Հայրենիքը», սակայն, այս անգամ էլ բոյկոտեցին իշխանությունների նախաձեռնությունը։ Արդյունքում մեկ ձայն պակասեց քվորումի համար և նիստը չկայացավ։«Նախատեսվում է վանաձոր համայնքում հիմնանորոգել 4 ճանապարհ, 2 մանկապարտեզ, մեկ մարզադպրոց, մեկ մշակութային ճջախ, տիկնիկային թատրոն, ձեռք բերել 5 աղբատար մեքենա: Հիմա, թե ինչու ավագանու անդամները չներկայացան, չեմ կարող ասել, ոչինչ, մեր ժողովուրդը կների, մենք էլ կտեսնքն՝ ոնց ենք անում, որ մեր քաղաքաը մենք կառուցենք», - հայտարարեց համայնքի ղեկավարի պաշտոնակատար Արկադի Փելեշյանը:Արդեն կես տարի Վանաձորը բյուջե չունի և կառավարության կողմից հաստատված ավելի քան երկուսուկես միլիարդ դրամի սուբվենցիոն ծրագրերը մնում են օդից կախված։ Խոշորացված Վանաձորի ժամանակավոր իշխանությունը հնարավորություն ուներ կապիտալ շինարարության 15 ծրագիր իրականացնել, բյուջե հաստատել, տեղական տուրքեր ու վճարներ սահմանել, դրույքաչափեր հաստատել։Իշխանությունները մեղադրում են ընդդիմադիրներին համայնքին այս հնարավորությունից զրկելու համար և նրանց բոյկոտը դիտարկում որպես նեղ անձնական շահերից բխող գործողություն. - «Մամիկոն Ասլանյան» դաշինքը և «Հայրենիք» կուսակցությունը հերթական անգամ ցույց տվեցին, որ իրենց համար կարևոր է իրենց նեղ անձնական շահը ոչ թե համայնքային, վանաձորցու և Վանաձոր քաղաքի շահը: Բայց ամեն դեպքում ես հավաստիացնում եմ, որ մենք ելքեր կգտնենք և այս բոլոր ծրագրերը, դեռ մի բան էլ ավելին իրականություն կդարձնենք»:Մինչդեռ արդեն կես տարի կալանքի տակ գտնվող նախկին համայնքապետ Մամիկոն Ասլանյանի կողմնակիցները հիշեցնում են ավելի վաղ ավագանու նիստ գումարելու իրենց նախաձեռնություններն ու շեշտում՝ այդ դեպքում էլ իշխանության կողմնակիցներն են բոյկոտել ու չեն ներկայացել։Դաշինքի անդամ Գայանե Քալանթարյանն «Ազատությանն» ասաց. - «Եթե այդ նիստը, որը մենք նախաձեռնեցինք, չկայացավ, և գրավոր պատասխան ստացնաք, մերժում ստացանք, որ նիստը չի կարող իրավազոր համարվել, ապա ինչպես եք նիստ անցկացնում դուք այնպիսի կարևոր հարցերով, ինչպիսին են ցուբվենցիան ծրագրերը, քաղաքի բյուջեն և այլն»:Դատարանի որոշումը Վանաձորում ավագանու նիստեր գումարելու արգելքի մասին դեռ ուժի մեջ է։ Ըստ դատական տեղեկատվական համակարգի, վարչական դատարանն արգելանքը վերացնելու հարցին կանդրադառնա հուլիսի 20-ին։ Եթե վերացվի այն, ավագանին պարտավոր է նիստ անցկացնել համայնքի ղեկավարի ընտրության օրակարգով։Արդյո՞ք իշխանությունը կգնա նոր ընտրությունների, թե՞ առաջ կտանի վերջերս նախաձեռնած օրենքի փոփոխությունը, ըստ որի առաջարկում են համայնքի ղեկավարի ընտրությունը նախկինի պես փակ դարձնել։ Ազգային ժողովում օրերս տեղի ունեցած լսումների ժամանակ կարծիք էր հնչել, թե սա իշխանության համար ավագանու անդամների վրա ճնշում գործադրելու հնարավորություն է ստեղծում։«Իշխանությունը փորձում էր ճնշում գործադրել կամ տարբեր կերպերով համոզել, առնել, առնել պարտադիր չի փողով, օրինակ, ինչ-որ պաշտոն ստանալով, ինչպես Մեղրիում փորձեցիք անել, ընդդիմադիրներին, որպեսզի այդ ընդդիմադիրները քվեարկեն ՔՊ-ի օգտին», - ասել է «Իրազեկ քաղաքացիների միավորման» ծրագրերի համակարգող Դանիել Իոաննիսյանւ:«Կարծում եմ, որ բաց քվեարկությունը ավելի ճիշտ տարբերակ է, ավելի ժողովրդավարական տարբերակ է: Խոսակցությունների առիթ հաստատ չի դառնա, եթե լինի բաց քվեարկություն», - ասաց Գայանե Քալանթարյանը:Վանաձորի ավագանում ընդդիմադիր անդամ Գայանե Քալանթարյանը ևս սա ժողովրդավարությունից հետքայլ է համարում, թեև իրենց դաշինքի առաջնորդ Մամիկոն Ասլանյանը 2016-ին հենց փակ-գաղտնի քվեարկության արդյունքում էր համայնքի ղեկավար դարձել։ Չնայած, որ այսօր համայնքը ժամանակավոր ղեկավարող Արկադի Փելեշյանն «Հայկական վերածնունդ» խմբակցությունով հուշագիր էր ստորագրել «Լուսավոր Հայաստանի» հետ՝ վերջինիս թեկնածուի օգտին քվեարկելու մասին, բայց այդպես էլ գաղտնի մնաց, թե ով էր դրժել իր խոստումն ու ձայն չէր տվել Էդմոն Մարուքյանի եղբորը։«Լուսավոր Հայաստանը», որ դրանից հետո մեկ տարի բոյկոտում էր ավագանու նիստերն ու տապալում Մամիկոն Ասլանյանի ձևավորած տեղական իշխանության գործունեությունը, մինչև այսօր տեղի ունեցածը մանդատագողություն է որակում։  "
Քաղաքականություն,Սաղաթելյանն իրեն ու Վահե Հակոբյանին պաշտոններից հեռացնելը քաղաքական հետապնդում է համարում," Իշխան Սաղաթելյանն իրեն Ազգային ժողովի փոխխոսնակի, իսկ ընդդիմադիր գործընկերոջ՝ Վահե Հակոբյանին Տնտեսական հարցերի մշտական հանձնաժողովի նախագահի պաշտոններից հեռացնելը քաղաքական հետապնդում է համարում, իսկ իշխանականների հիմնավորումները՝ ծիծաղելի։«Այստեղ գալուց առաջ տեսա այն հիմնավորման տեքստը, որ Ազգային ժողովում կարդում էին, իմ մոտ տպավորություն էր, որ դատախազությունում, ինչ-որ քննչական մարմնում այս ընթացքում տեքստ են պատրաստել՝ ինձ անձեռնմխելությունից զրկելու, հետո ուզել են, դրել են այդ հիմնավորման մեջ, կամ դատարանի դահլիճում էի: Բացառապես քաղաքական հետապնդում է», - նշեց Սաղաթելյանը:Ընդդիմադիր պատգամավորը չի ընդունում, որ ինքը որպես ԱԺ փոխնախագահ խորհրդարանում չի ապահովել համերաշխություն կամ ատելության խոսք է տարածել։«Ատելության խոսքի մարմնավորումը Նիկոլ Փաշինյանն է և իր թիմը: Հիշեք՝ էդ մարդը ասել է՝ ընդդիմության թաթիկները կկտրեմ, ծնոտը կջարդեմ, կփռեմ ասֆալստին, մուրճը ձեռքին ընտրարշավ է անցկացրել», - ընդգծեց Իշխան Սաղաթելյանը:Իրեն պաշտոնազրկելու նիստի ժամանակ Սաղաթելյանն «Ազատության» տաղավարում էր։ Խորհրդարանի փոխնախագահի պաշտոնից հեռացվելու լուրը ստանալուց հետո նա հայտնեց, որ «Հայաստան» խմբակցությունն ինքնակամ կհրաժարվի Ազգային ժողովում զբաղեցված մյուս պաշտոններից ևս։Այս հայտարարությունից շատ չանցած՝ «Հայաստան» խմբակցությունից Տարածաշրջանային և եվրասիական ինտեգրման հարցերի հանձնաժողովի նախագահ Արմեն Գևորգյանը, Ֆինանսավարկային և բյուջետային հարցերի հանձնաժողովի փոխնախագահ Արթուր Խաչատրյանը, Աշխատանքի և սոցիալական հարցերի հանձնաժողովի փոխնախագահ Թադևոս Ավետիսյանը հայտնեցին իրենց հրաժարականների մասին։ Մյուս ընդդիմադիր խմբակցությունից՝ «Պատիվ ունեմից» էլ Արտաքին հարաբերությունների հանձնաժողովի փոխնախագահ Հայկ Մամիջանյանն է պաշտոնից հեռանալու մասին հայտնել։Ավելի վաղ երկու խմբակցությունները միասին հայտարարություն էին տարածել Սաղաթելյանին ու Հակոբյանին պաշտոնազրկելու մասին. - «Այս վարքագծով օրվա իշխանությունները ևս մեկ անգամ հաստատում են, որ իրենք մտահոգված են բացառապես պաշտոններով, զբաղված՝ հետապնդումներով, զուրկ՝ երկրի առջև ծառացած մարտահրավերներին դիմակայելու որևէ հնարավորությունից, չունեն լեգիտիմություն, չեն ներկայացնում Հայաստանի ու Արցախի շահերը, իսկ այս պայմաններում հեռացումն անխուսափելի է»։Հայտնի չէ՝ արդյոք «Պատիվ ունեմ»-ից մյուս անկուսակցական պատգամավոր Թագուհի Թովմասյանը պատրաստվո՞ւմ է հրաժարական ներկայացնել Մարդու իրավունքների պաշտպանության հանձնաժողովի նախագահի պաշտոնից, թե՝ ոչ։ Նա մեր զանգերն անպատասխան է թողնում։Ընդդիմադիր 2 խմբակցություններին խորհրդարանի 1 փոխնախագահի, 12 հանձնաժողովներից 3-ի նախագահի և 3 փոխնախագահի պաշտոն է հատկացված։ԱԺ արդեն նախկին փոխխոսնակ Իշխան Սաղաթելյանն այսօր «Ազատության» տաղավարում շեշտեց՝ իրենք չեն քննարկում պատգամավորական մանդատներից հրաժարվելու հարցը։«Ոչ, չենք քննարկում, որովհետև ասել ենք, որ այդ մանդատը քանի դեռ ծառայում է Հայաստանի Հանրապետության քաղաքացիներին, շարունակելու ենք պահել: Եթե մի օր հասկանանք, որ դա այլևս այդ նպատակին չի ծառայում կամ արդյունավետ չի, այդ մանդատը պահելը երբեք ինքնանպատակ չի», - ընդգծեց ՍաղաթելյանըՆույն ընթացքում, երբ Ազգային ժողովում քննարկվում էր ընդդիմադիրներին պաշտոնից հեռացնելու հարցը, մի խումբ ընդդիմադիրներ հավաքվել էին Ազգային ժողովի դիմաց՝ իրենց բողոքն արտահայտելու իշխանության քայլերի դեմ։Ազգային ժողովի շենքը մեծ թվով ոստիկաններ էին հսկում, փակվել էր Դեմիրճյան փողոցը։Հավաքի մասնակիցները հայտարարեցին, որ իրենք հավաքվել են ոչ թե խորհրդարանում քննարկվող հարցին անդրադառնալու, այլ որպեսզի արձանագրեն՝ իրենց ու իշխող ուժի օրակարգերը տարբեր են։   "
Քաղաքականություն,"Ազգային ժողովը Սաղաթելյանին և Հակոբյանին հեռացրեց պաշտոններից
"," Իշխող «Քաղաքացիական պայմանագրի» պատգամավորներն այսօր հեռացրին ընդդիմադիր «Հայաստան» խմբակցության պատգամավոր Իշխան Սաղաթելյանին Ազգային ժողովի փոխնախագահի, իսկ մեկ այլ ընդդիմադիր Վահե Հակոբյանին էլ` Տնտեսական հարցերի հանձնաժողովի նախագահի պաշտոններից։Նախքան փակ քվեարկությունը իշխանական պատգամավոր Արուսյակ Ջուլհակյանը ներկայացրեց, թե ինչու են Իշխան Սաղաթելյանին հեռացնում ԱԺ փոխխոսնակի պաշտոնից: Որպես հիմնավորում նշվեց Սաղաթելյանի բացակայությունները, ինչի հետևանքով նա, ըստ իշխանական պատգամավորի, չի կատարել խորհրդարանի փոխնախագահի իր պարտականությունները։ Ըստ այդ հաշվարկի՝ Սաղաթելյանը բացակայել է այս տարվա առաջին 6 ամիսների 342 քվեարկությունների կեսից ավելիից` 198-ից։ Ջուլհակյանն ակնարկեց նաև, թե ինչ է արել Սաղաթելյանը ԱԺ չներկայանալու ժամանակ։«Ինչպես մի առիթով նշեց հանրապետության երրորդ նախագահ Սերժ Սարգսյանը, նաև ընդդիմության առաջնորդ, և որպես այդպիսին` նա ոչ միայն չի կատարել քաղաքացիական համերաշխությանն ուղղված իր առաքելությունը, այլ նաև քանիցս հրահրել է բախումներ, օգտագործել ատելության խոսք, վիրավորել հանրության տարբեր ներկայացուցիչների, Ազգային ժողովի պատգամավորների», - ասաց նա:Ընդդիմադիր «Հայաստան» խմբակցության մեկ այլ անդամ Վահե Հակոբյանին հեռացնելու պատճառներն էլ ներկայացրեց իշխող խմբակցությունից Ծովինար Վարդանյանը: Նա նշեց, որ Հակոբյանն անցած կես տարվա ընթացքում բացակայել է մոտ 200 քվեարկությունից, ինչպես նաև Տնտեսական հարցերի մշտական հանձնաժողովի ղեկավար ընտրվելուց հետո չի նախագահել այդ հանձնաժողովի 27 նիստերից 11-ը։ Ավելին` ըստ իշխանական պատգամավորի՝ հնարավոր չի եղել որևէ կերպ շփվել Հակոբյանի հետ. «Նշեմ նաև, որ հանձնաժողովի ընդունարանը պարբերաբար փակ է եղել, իսկ զանգերը մնացել են անպատասխան»:Վարչապետ Փաշինյանի հրաժարականի պահանջով մոտ մեկուկես ամիս փողոցային ակցիաներ իրականացնող ընդդիմադիրներն արդեն մոտ 2 ամիս խորհրդարանի աշխատանքներին չեն մասնակցում, այսօր ևս ընդդիմադիր 2 խմբակցությունները խորհրդարանում չէին։ «Ազատության» հետ զրույցում Սաղաթելյանը ԱԺ փոխնախագահի պաշտոնից իր հեռացումը քաղաքական հետապնդում որակեց։Պաշտոններից հեռացնելու նախաձեռնությունից առաջ իշխանականները չէին բացառում անհարգելի բացակայություններ ունեցող ընդդիմադիրներին նաև պատգամավորական մանդատներից զրկելու հնարավորությունը: Այսօր իշխող խմբակցության քարտուղար Արթուր Հովհաննիսյանն ասաց, որ այդ գաղափարից չեն հրաժարվել, սակայն չմանրամասնեց` երբ են այդ հարցով որոշում կայացնելու. «Ե՛վ պայմանավորված հետագա զարգացումներով, և՛ ընդդիմադիր պատգամավորների պահվածքով նաև, խորհրդարանական պահվածքի մասին է խոսքը գնում, մենք ըստ այդմ նաև կկայացնենք որոշում»:ԱԺ փոխնախագահներից մեկին և մշտական երեք հանձնաժողովների նախագահներին առաջադրելու իրավունքը ընդդիմությանն է, սակայն այսօր «Ազատության» եթերում Իշխան Սաղաթելյանը հայտարարեց, որ ընդդիմությունը նոր թեկնածուներ չի պատրաստվում առաջադրել։ Իշխանությունն էլ, իր հերթին, չի բացառում, որ իրենք ևս չեն լրացնի այս պաշտոնները, ու դրանք թափուր կմնան։ Ըստ իշխանականների՝ դա խորհրդարանի լեգիտիմությանը չի վնասի։   "
Քաղաքականություն,Ազգային ժողովը վաղը կքննարկի Իշխան Սաղաթելյանին և Վահե Հակոբյանին պաշտոնից հեռացնելու հարցերը," Իշխող «Քաղաքացիական պայմանագիրը» վաղն Ազգային ժողովի արտահերթ նիստում քննարկելու է խորհրդարանի ընդդիմադիր փոխխոսնակ Իշխան Սաղաթելյանին և տնտեսական հարցերի հանձնաժողովի նախագահ Վահե Հակոբյանին պաշտոնից հեռացնելու հարցերը։Ընդդիմադիրներին պաշտոնազրկելու նախագծերն արդեն հրապարակվել են Ազգային ժողովի կայքում։ Իշխող մեծամասնությունը հեշտությամբ կարող է ապահովել որոշման համար անհրաժեշտ 54 ձայները։ԱԺ նախագահ Ալեն Սիմոնյանն այսօր չբացառեց՝ եթե ընդդիմությունը ազատ մնացած պաշտոններում նոր թեկնածուներ առաջադրի, հնարավոր է ընտրեն։«Եթե նորմալ թեկնածու առաջադրի ընդդիմությունը, միանշանակ կընտրենք: Թող առաջարկեն տեսնենք: Իմ անձնական չափանիշներն են, օրինակ, որ լտկի չլինի, որ իրեն քաղաքական գործչին վայել պահի, որ իր գործառույթները լավ իրականացնի», - ասաց Սիմոնյանը:Ընդդիմությունից էլ հակադարձում են՝ իշխանականների այս քայլը ևս մեկ անգամ փաստում է, որ «Քաղաքացիական պայմանագիրը» ցանկանում է ունենալ մարդիկ, որոնք իրենց ցանկությունները կկատարեն։ Բացառելով սրա հնարավորությունը՝ «Հայաստան» խմբակցության քարտուղար Արծվիկ Մինասյանն ասում է՝ իշխող ուժը պետք է հայաստանցիներին ու սփյուռքահայերին հիմնավորի իր քայլի տրամաբանությունը։«Իրենք նաև ամենայն հավանականությամբ մտածում են, որ այս պաշտոնները, որոնք ոչ թե իրենք են շնորհել ընդդիմությանը, այլ սահմանադրական օրենքի հիմա վրա է վերապահվել ընդդիմությանը, իրենք պետք է ամեն ջանք գործադրեն, որպեսզի էդ պաշտոնների ուժով խոսքը չհասնի լայն հանրությանը, այդ թվում՝ միջազգային հանրությանը», - ընդգծեց Մինասյանը:Նախօրեին հայտարարելով ընդդիմադիրներին պաշտոններից զրկելու գործընթացի մասին՝ իշխանականները դեռևս չունեն վերջնական որոշում անհարգելի բացակայություններ ունեցող ընդդիմադիրներին մանդատներից զրկելու հարցի շուրջ: Ազգային ժողովի նախագահն այսօր ասաց, որ այդ հարցում խմբակցությունում տեսակետները կիսվել են։«Մեր գործընկերների մի մասը համարում է, որ իրենք արդեն իրենց մանդատներից զրկել են, իրենք իրենց հայտարարություններով: Վերջիվերջո քաղաքական գործչի ուժն ինչո՞ւմ է, իր խոսքի, իր գործողությունների, իր անցած ճանապարհի մեջ, իրանք դուրս են եկել փողոց, ասել են, որ այլևս իշխանությունը այստեղ է և հիմա գալու են խելոք այստեղ նստեն», - նշեց Սիմոնյանը:Հակառակ դեպքում, Ալեն Սիմոնյանն ասում է, հարցը օրենքով է լուծվելու. - «Օրենքը կորոշի և քաղաքական որոշում կլինի, կա՛մ գալու են խելոք նստեն, կա՛մ չեն գալու և զրկվելու են մանդատներից էնքան ժամանակ մինչև կգան նորմալ պատգամավորներ իրենց ցուցակից, կգիտակցեն, որ իրենք քաղաքական գործիչ չեն»:«Մի հատ տեսեք իրենց հայտարարությունները, իրենց օրակարգը, Հայաստանի և Արցախի առջև ծառացած էս ծանրագույն մարտահրավերների պայմաններում իրենք ինչի մասին են խոսում», - ասաց ընդդիմադիր «Հայաստան» խմբակցության քարտուղար Արծվիկ Մինասյանը:Ընդդիմադիր «Հայաստան» խմբակցության քարտուղարն անդրադառնալով Սիմոնյանի հայտարարությանն, ասում է՝ անհամատեղելի են իշխող ուժի ու իրենց պատկերացումները երկրի օրակարգերի վերաբերյալ։ Ընդդիմադիր պատգամավորներին մանդատից զրկելու քայլն էլ, թե՛ քաղաքական, թե՛ իրավական առումով, ինքնասպանության գնալու փորձ է համարում։«Մենք միշտ հայտարարել ենք՝ մանդատներն ինքնանպատակ չեն, մանդատն անհրաժեշտ է, որպեսզի պայքարը ծավալվի և դիմադրության շարժման այս ընթացքը շատ հստակ ցույց տվեց, որ մանդատները ընդդիմադիրները ծառայեցրել են հենց այդ պայքարի շրջանակներում՝ սպասարկելով իրենց ընտրողների և հայ ժողովրդի արդեն հիմա մեծամասնության պատկերացումները», - ընդգծեց Մինասյանը:Ընդդիմադիրները շարունակում են հայտարարել՝ իրենք խորհրդարան կգան միայն իրենց օրակագրով: Արծվիկ Մինասյանը շեշտում է՝ Հայաստանի ու Արցախի անվտանգությանը վերաբերող հարցերն են իրենց հուզում, այլ ոչ թե այս կամ այն անհատին այս կամ այն պաշտոնում նշանակելը կամ պաշտոնանկ անելը։«Եթե իշխող քաղաքական ուժը իրեն վերապահում է իրավունք խոսելու ժողովրդի անունից ու ժողովրդին մտահոգող այս հարցերը իր օրակարգում չեն, ինքը Ազգային ժողովում որպես բարձրագույն օրենսդիր մարմին, բարձրագույն ներկայացուցչական մարմին քննարկման առարկա դարձնելու անհրաժեշտություն չի տեսնում, նշանակում է՝ իրենք պետք է հեռանան, իրենք պետք է մանդատները սեփական կամքով վայր դնեն», - ընդգծեց «Հայաստան» խմբակցության քարտուղարը:Քվեարկություններից ամենից շատ անհարգելի բացակայություն ունեցող պատգամավորներին մանդատից զրկելու հարցով Սահմանադրական դատարան դիմելու որոշումը Ազգային ժողովի խորհուրդն է կայացնում, որտեղ իշխող «Քաղաքացիական պայմանագիրն» ունի մեծամասնություն։ Եթե խորհրդի նիստում չի ընդունվում որոշումը, ապա կա նաև այլ տարբերակ՝ առնվազն 22 պատգամավոր կարող է հավաքվել ու այդ հարցով դիմել ՍԴ։ Դիմումից հետո արդեն Բարձր դատարանն է որոշում՝ պատգամավորին զրկել մանդատից, թե ոչ։ Ըստ Ազգային ժողովի աշխատակազմի՝ այս պահին մանդատից զրկվելու վտանգի տակ է 13 ընդդիմադիր պատգամավոր։   "
Քաղաքականություն,ՔՊ-ն դեռ շրջանառության մեջ չի դրել Իշխան Սաղաթելյանին և Վահե Հակոբյանին պաշտոններից հեռացնելու նախագծերը," «Քաղաքացիական պայմանագիրը» դեռ շրջանառության մեջ չի դրել Ազգային ժողովի ընդդիմադիր փոխխոսնակ Իշխան Սաղաթելյանին և տնտեսական հարցերի հանձնաժողովի նախագահ Վահե Հակոբյանին պաշտոններից հեռացնելու նախագծերը։Որոշումը խորհրդարանական մեծամասնությունը երեկ է կայացրել։ Ազգային ժողովի փոխնախագահին պաշտոնանկ անելու համար նրան այդ պաշտոնից հետ կանչելու, իսկ հանձնաժողովի նախագահին՝ լիազորությունների դադարեցման մասին որոշման նախագիծ պետք է ներկայացվի, որը պետք է ընդունվի առնվազն 54 կողմ ձայնով։Իշխանական «Քաղաքացիական պայմանագիրը» 71 պատգամավոր ունի։ Խմբակցության քարտուղար Արթուր Հովհաննիսյանն ասաց՝ իրենց գլխավոր հիմնավորումը անգործությունն է։ Կարծում է՝ մինչև սեպտեմբեր պետք է հարցը լուծել։«Կոնկրետ Վահե Հակոբյանի դեպքում ադմինիստրատիվ այս աշխատանքը չի իրականացրել, հանձնաժողովի նիստ գումարել, դրանից բխող նաև այլ տեխնիկական աշխատանքներ, բայց ես ուզում եմ նշել, որ մի շարք հիմնավորումներ կան, որ այս մարդը պարզապես ունակ էլ չի մասնագիտական առումով այս հանձնաժողովը ղեկավարել, ինչի արդյունքում մենք խնդիրներ ենք ունենում նաև բովանդակային իմաստով՝ օրենքների քննարկումների, դրանց շրջանառման և այլն և այդպես շարունակ: Իսկ Իշխան Սաղաթելյանի վերաբերյալ էլ ասելիքս շատ չէ, երբեք էլ չի եղել Ազգային ժողովի փոխնախագահ դե ֆակտո, որովհետև մենք, ըստ էության, դատարկ աթոռ ենք տեսել կամ այդ աթոռին նստած անշարժ և լուռ Իշխան Սաղաթելյան: Եվ մեր Ազգային ժողովին, որն ըստ էության, գերծանրաբեռնված աշխատանք է իրականացնում և՛ օրենսդրական, և՛ խորհրդարանական դիվանագիտության առումով, նման փոխնախագահը մեր աշխատանքներին խանգարում է իր անգործությամբ», - նշեց Հովհաննիսյանը:«Էդ իմ առաքելությունն է այս պահին, որովհետև իրանք աշխատում են Հայաստանի Հանրապետության դեմ, եթե ինձ հաջողվել է իրենց աշխատանքը խոչընդոտել, շատ հրաշալի է, առաջիկայում թող սպասեն ավելի ծանր հարվածների: Ընդհանրապես խոսել մասնագիտական կարողություններից, փորձառությունից, գիտելիքներից, ՔՊ-ն ինչ-ինչ տենց բաներից պետք ա չխոսի էլի: Այսինքն իրականում իրանք հեռու են էդ բաներից, որ իրենց կյանքի նպատակը էդ պաշտոնն ու մանդատն են, իրենց թվում է, թե դրանով ինձ կարող է ցավացնեն կամ իմ գործընկերներին: Չեն հասկանում, որ էս պահին դա մեր համար էնքան երկրորդական է», - ասաց Սաղաթելյանը:ԱԺ-ի ընդդիմադիր փոխնախագահ Իշխան Սաղաթելյանը երկրորդական է որակում իշխանության սկսած գործընթացը։ Երկրի առջև ծառացած սպառնալիքներն ու իշխանության այսօրվա օրակարգը, նրա կարծիքով, անհամեմատելի են։ Իսկ հաշվեհարդար համարո՞ւմ է:«Հետապնդվել այս իշխանության կողմից, հալածվել, բանտարկվել, ճնշումների ենթարկվել, դա պատիվ է: Այս տրամաբանությամբ եմ, այս մոտեցումն ունեմ իրենց պահվածքին», - ընդգծեց Սաղաթելյանը:Իշխանական Արթուր Հովհաննիսյանի խոսքով՝ իրենց բացարձակ չի անհանգստանում, որ նախաձեռնությունը կարող է դիտվել Նիկոլ Փաշինյանի ամենասուր քննադատներին պատժելու գործընթաց։«Չեմ կարծում, որ սա հաշվեհարդարի տիրույթում է, մենք առաջնորդվում ենք Ազգային ժողովի բնականոն աշխատանքները կազմակերպելու սկզբունքով, և այս տիրույթում են բացառապես մեր գործողությունները: Սա բնավ չի կարող դիտարկվել որպես, օրինակ, պաշտոն խլելու, պաշտոն զավթելու և այլն և այդպես շարունակ: Այդ տեղը թափուր կմնա, ընդդիմությունը ունի հնարավորություն առաջարկելու այլ թեկնածու, մենք էլ ունենք հնարավորություն որոշում կայացնելու՝ կընտրենք այդ թեկնածուին, թե չենք ընտրի այդ թեկնածուին՝ կախված, թե ում կառաջարկի», - ասաց իշխանական պատգամավորը:Իշխան Սաղաթելյանի խոսքով՝ «Հայաստան» խմբակցությունը նախագծերի քննարկումներին չի մասնակցի. - «Էսքանից հետո, երբ որ հիմա քննարկում են Բերձորը հանձնելու հարցը, մենք գնանք իրենց հետ քննարկենք Ազգային ժողովի փոխնախագահի կամ հանձնաժողովի հարց, այդտեղ լրջությունը որտե՞ղ է: Մենք խորհրդարան գնալու ենք բացառապես մեր օրակարգով, մեր օրակարգում այդ հարցերը այսօր չկան»:Արդեն մոտ 2 ամիս խորհրդարանի աշխատանքները բոյկոտող ընդդիմադիր 2 խմբակցությունները մշտական 12 հանձնաժողովներից 3-ում են նախագահում։ Ինչո՞ւ են միայն մեկ փոխխոսնակի ու հանձնաժողովի մեկ նախագահի պաշտոնանկության հարց բարձրացնում։ ՔՊ-ական Հովիկ Աղազարյանն ասաց՝ այս պահին նրանց մասով են փաստարկներ բերվել։«Բանն այն է, որ Արմեն Գևորգյանի ղեկավարած հանձնաժողովը և Թագուհի Թովմասյանի ղեկավարած հանձնաժողովը իրենց ծանրաբեռնվածությամբ համեմատաբար ավելի թեթև են, հետևաբար այդ դրսևորումն այնտեղ էդքան նկատելի չի», - ասաց Աղազարյանը:Պաշտոններից հեռացնելու նախաձեռնությունից առաջ իշխանականները չէին բացառում անհարգելի բացակայություններ ունեցող ընդդիմադիրներին մանդատներից զրկելու հարց բարձրացնելը։ Այսօր պարզվեց, այդ գաղափարից էլ չեն հրաժարվել. - «Սրան անդրադառնանք հաջորդիվ, երբ որ գա դրա ժամանակը, բայց ասեմ, որ այս հարցով ևս քննարկումները դեռևս տաք են և շարունակվում են»:Հունիսի 1-ի դրությամբ մանդատը կորցնելու վտանգի առջև էին ընդդիմադիր 13 պատգամավորներ, նրանց մանդատներից զրկել-չզրկելու հեռանկարին իշխանությունները առաջիկայում պետք է անդրադառնան, որովհետև կիսամյակն ավարտվում է։   "
Քաղաքականություն,"Ռուսաստանն ամեն ինչ անում է, որ Մինսկի խումբը չգործի. Արամ Սարգսյան
"," Մինսկի խմբի գործունեությանը դեմ են Ռուսաստանը, Ադրբեջանը և Թուրքիան, համոզված է «Հանրապետություն» կուսակցության նախագահ Արամ Սարգսյանը:Հայաստանին Մինսկի խմբի գոյությունը ձեռնտու է, ասում է նա: «Միանշանակ ձեռնտու է, Արցախի հարցի լուծումը հենց այդ ենթատեքստում է», - «Ազատության» հետ զրույցում նշեց նա:Հարցազրույցից հատվածներ ներկայացնում ենք ստորև.Արամ Սարգսյան. - Ես համոզված եմ, որ այս պատերազմը ռուս-թուրքական պայմանավորվածության հետևանք է, և վերջին շրջանի այն հայտարարությունները, որոնք անում է ռուսական կողմը, մասնավորապես ՌԴ ԱԳ նախարար Լավրովը, հիմնավորում է, որ այդ պայմանավորվածությունները ի սկզբանե են եղել, և այդ պայմանավորվածությունների ենթատեքստում է, որ Լավրովը հրաժարվում է Մինսկի խմբի հետ աշխատելուց այն դեպքում, երբ որ Լավրովի այցելության ժամանակ արդեն ասվել էր, որ Մինսկի խումբը, այսինքն` ԱՄՆ փոխարտգործնախարարը կամ փոխպետդեպարտամենտի ներկայացուցիչն ասել էր, որ Արցախի հիմնահարցի առումով մենք պատրաստ ենք նաև Ռուսաստանի հետ աշխատել:Եվ շատ ողջունելի է, ԱՄՆ-ի կողմից շատ ողջունելի քայլ է, որն ուղղված էր Հայաստանին օգնելու, ու Լավրովը պատասխանեց, որ Մինսկի խումբը չի գործում: Այսինքն` իրենք ամեն ինչ անում են, որ խնդիրը լուծեն եռակողմ շրջանակում, որտեղ իրենք պարտավորություններ և պայմանավորվածություններ ունեն, որտեղ երրորդ կողմն արգելվում է: Իսկ Մինսկի խումբը ձեռնտո՞ւ է Հայաստանին. իհարկե, ձեռնտու է, միանշանակ ձեռնտու է, Արցախի հարցի լուծումը հենց այդ ենթատեքստում է, ո՞վ է Մինսկի խմբի գործունեությանը դեմ: Հիմա արդեն պաշտոնապես կա, որ Միացյալ Նահանգները, որ առաջարկել է Մինսկի խումբը հավաքվի, և ռուս համանախագահողը հրաժարվել է: Հաղորդագրություն էլ է եղել այդ մասով, ու Հայաստանի գործող ընդդիմությունը հրապարակում, որ այդ օրերին իրենց ճղում էին, բարձրագոչ կոչեր, ի՞նչ են անում այս ուղղությամբ:Փաստորեն, Մինսկի խմբի գործունեությանը դեմ են Ռուսաստանը, Ադրբեջանը և Թուրքիան: Սերժ Սարգսյանն ու Ռոբերտ Քոչարյանը սա հասկանո՞ւմ են, ես կարծում եմ` այդքան տարի քաղաքական փորձ ունեցող, նման պաշտոններ ունեցող մարդիկ միանշանակ սա հասկանում են, չէ՞, ու եթե հասկանում են, իրենց թիմերը սա ինչո՞ւ չեն բարձրաձայնում: Շատ պարզ է, չեն բարձրաձայնում, որովհետև դա իրենց շահերից չի բխում, որովհետև այդտեղ իրենք սպասարկում են Ռուսաստանի շահը` սեփական շահերը ապահովելու համար:«Ազատություն». - Պարո՛ն Սարգսյան, Արևմուտքը ողջունել է նոյեմբերի 9-ի փաստաթուղթը, որ դա առնվազն հրադադար է:Արամ Սարգսյան. - Իհարկե, ողջունել է, իհարկե Արևմուտքն ասում է, որ ամսի 9-ին ստորագրած փաստաթղթի կետերը պահել է պետք, բայց Արևմուտքը դա որպես իրավական լուծում ու վերջնական փաստաթուղթ չի համարել: Նույն Արևմուտքի Հայաստանում գործող դեսպանը բազմաթիվ անգամ հայտարարել է, որ խնդրի համապարփակ լուծման կարող ենք հասնել այն դեպքում, երբ վերջնականապես լուծված է կարգավիճակի հարցը: Կարգավիճակի հարցը հիմա լուծված չէ, հիմա հրադադար է, որը, բարեբախտաբար, պատերազմ չի, և Արևմուտքը դա է ողջունել, ոչ թե ասել, որ դա օրինական է:«Ազատություն». - Մոտ երեք տասնամյակ քննարկվում էր խառը խաղաղապահների տեղակայումը Լեռնային Ղարաբաղում, դա տեղի չունեցավ, և այստեղ էլ Արևմուտքը, կարծես, խնդիր չի տեսնում մինչև օրս:Արամ Սարգսյան. - Արևմուտքն առաջարկեց խաղաղապահներ սկանդինավներին, և Հայաստանը և թե Արցախի իշխանությունները միանգամից ասացին` չէ, չէ, ի՞նչ սկանդինավ, այլ լավ կլինի, Արևմո՛ւտք ջան, որ դու մեր բարեկամն ես, դու էլ համաձայնվես, որ ռուսները կանգնեն: Լավ, որ Հայաստանն այդպես ասաց, դե իրենց հետ, չգիտեմ, ՀԱՊԿ անդամ ենք, ԵԱՏՄ անդամ ենք, կապեր և այլն շատ-շատ են, ինչ-որ տեղ կարելի է հասկանալ, չնայած ես չեմ ընդունում և դա կոպիտ սխալ եմ համարում, քննադատել եմ միշտ թե գործող իշխանությանը ներսի: Արցախի իշխանություններին ես չեմ քննադատում, որովհետև իրենք այնտեղ ապրում են, ինձ բավարար է:Բա Ադրբեջանը, Ադրբեջանն ինչո՞ւ համաձայնվեց, ինչո՞ւ համաձայնվեց ռուս խաղաղապահների այդտեղ կանգնելուն: Մի ամիս առաջ Ադրբեջանում Մեծ Բրիտանիայի դեսպանն ասաց, որ իր պետությունը գտնում է, որ ճիշտ կլինի` Արցախում կանգնած խաղաղարարները լինեն բազմազգ, իսկ Բրիտանիան շատ լուրջ ներդրում ու ազդեցություն ունի Ադրբեջանում: Ադրբեջանը որևէ կերպ դրան չարձագանքեց, ինչո՞ւ. որովհետև կա ադրբեջանա-թուրքական և ռուսական պայմանավորվածություն, որովհետև այդ պայմանավորվածությունը եռակողմ է, եղել է մինչև պատերազմը ու ուղղված է մեր դեմ:   "
Քաղաքականություն,"Նոր ճանապարհը հակասում է նոյեմբերի 9-ի հայտարարության պահանջներին․ քաղաքական մեկնաբան
"," Նոր ճանապարհի կառուցվումը Լաչինի միջանցքից բավականին հարավ է և հակասում է նոյեմբերի 9-ի հայտարարության պահանջներին, «Ազատության» հետ զրույցում ասաց քաղաքական մեկնաբան Արմեն Բաղդասարյանը։Եթե այդ նոր միջանցքով անցնեն գազամուղը, հոսանքը, ապա, քաղաքական մեկնաբանը չի բացառում Ադրբեջանը հաջորդ քայլով փակի դրանք, որը, նրա համոզմամբ, սոցիալական աղետ կլինի Արցախի 100 հազար հայկական բնակչության համար։Բաղդասարյանի հետ հարցազրույցից մի հատված ներկայացնում ենք ստորև․Բաղդասարյան․ - Երբ որ Լաչինի միջանցքի մասին խոսում ենք և նոր ճանապարհի մասին խոսում ենք, նոյեմբերի 9-ի փաստաթղթում գրված է, որ նոր ճանապարհը պետք է լինի Լաչինի միջանցքում՝ Բերձորը շրջանցող։ Այս նոր ճանապարհը, որ կառուցվում է, միջանցքում չէ, միջանցքից բավականին հարավ է, ինչպե՞ս է դա եղել, ինչո՞ւ է դա հակասում նոյեմբերի 9-ի պահանջներին, և որ ամենակարևորն է՝ արդյո՞ք այդ նոր միջանցքով են անցնելու նաև կոմունիկացիաները՝ գազամուղը, էլեկտրական լարերը և այլն, էդպիսի հարց չհնչեց, մինչդեռ շատ կենսական նշանակություն ունեցող հարց է, որովհետև փաստացի Արցախի ապագան կախված է դրանից։«Ազատություն»․ - Պարզ է, որ Բերձորի և մյուս համայնքների փոխանցումն Ադրբեջանին ինչ հույզեր է առաջացնելու, այնտեղ մարդիկ են ապրում, ճակատագրեր, հնարավո՞ր էր սրանից խուսափել։Բաղդասարյան․ - Չեմ կարծում, թե հնարավոր էր դրանից խուսափել, անկեղծ, բայց մենք էս հետպատերազմյան ժամանակը սխալ ենք օգտագործել, որովհետև կարելի էր էդ իմ ասած կոմունիկացիաների հարցը քննարկել, էդ հարցը կարգավորել, որովհետև աղետ է լինելու՝ հասկանալի են, ակնհայտ են Ադրբեջանի հաջորդ քայլերը․ նրանք փակելու են գազամուղը, հոսանքը և այլն և ասելու են՝ «քանի որ Ադրբեջանը մեր տարածքն է, մենք ինքներս ենք գազ մատակարարելու, հոսանք մատակարարելու», դրա դիմաց բնակչությանը պահանջելու են վճարել ադրբեջանական մանաթով, հասկանալի են չէ՞ հաջորդ քայլերը։ Այսինքն՝ սա կենսական կարևորության հարց է, որը մենք չենք կարողացել լուծել, չենք լուծել, դրա համար էլ խնդիրը միայն էդ երեք բնակավայրերը չեն, ինչն ինքնին արդեն սոցիալական աղետ է, այլ շատ ավելի լուրջ սոցիալական աղետ է լինելու Արցախի 100 հազար հայկական բնակչության համար։«Ազատություն»․ - Բանը կարո՞ղ է հասնել անցակետին։Բաղդասարյան․ - Վստահ եմ, որ Ադրբեջանը կփորձի անել դա, գուցե սկզբնական շրջանում դա կանեն ռուսները՝ Ադրբեջանի պահանջով, այսինքն՝ էդ ֆունկցիան, մենք այդպիսի փորձ ունենք չէ՞, որ ռուս խաղաղապահներն արգելեցին Հայաստանի մի քանի քաղաքական գործիչների՝ պատգամավորների մտնել Արցախ, այնտեղ խնդիրներ են առաջանում արտասահմանցիների դեպքում, երբ որ նրանք փորձում են գնալ Արցախ։ Կարծում եմ, որ Ադրբեջանը սկզբնական շրջանում այնտեղ կտեղադրի անցակետ, բայց այնտեղ կաշխատեն ռուսներ՝ սկզբնական շրջանում, հետո արդեն կամաց-կամաց իրենք կսկսեն վերահսկել, ինչպես էդ ճանապարհների վերաբացման դեպքում, չէ որ արդեն հստակ է, հրապարակումներ եղան, թե ինչ մեխանիզմով պիտի գործի, այսինքն՝ էնտեղ ադրբեջանցիներն էլ, եթե այդ տարածքով անցնեն, պիտի ստուգում անցնեն, բայց դրանք հայ պաշտոնյաներ չեն լինելու։«Ազատություն»․ - Պարոն Բաղդասարյան, էստեղ հարց է առաջանում, լավ, բա ինչի՞ համար են ռուսներն այնտեղ կանգնած, ո՞չ նրա համար, որ Արցախը հայկական մնար։Բաղդասարյան․ - Ռուսներին ձեռնտու է, որ Արցախը լինի ամբողջովին Ադրբեջանի ենթակայության տակ, բայց այնտեղ հայեր ապրեն և նրանց գլխին միշտ գոյաբանական աղետի սպառնալիքը կախված լինի, որովհետև դա պիտի արդարացնի իրենց մշտական ներկայությունն այնտեղ։«Ազատություն»․ - Որպես երաշխավո՞ր, որ դուք կմնաք էստեղ։Բաղդասարյան․ - Իհարկե, եթե այնտեղ չկա հայ բնակչություն, ինչ իմաստ ունի այնտեղ ռուս խաղաղապահների ներկայությունը։Բադսարայնաի հետ հարցազրույցն ամբողջությամն կարող եք դիտել ստորև․  "
Քաղաքականություն,Սաղաթելյանին պաշտոնանկ անելով՝ ՔՊ-ն փորձում է ամրապնդել սեփական իշխանությունը․ Գեղամ Մանուկյան," Իշխան Սաղաթելյանին պաշտոնանկ անելով՝ «Քաղաքացիական պայմանագիրը» փորձում է ամրապնդել սեփական իշխանությունը, կարծում է դաշնակցական պատգամավոր Գեղամ Մանուկյանը։Երեկ երեկոյան հաղոդվեց, որ իշխող խմբակցությունը որոշել է ընդդիմադիր առաջնորդին հեռացնել Ազգային ժողովի փոխխոսնակի, Վահե Հակոբյանին՝ Տնտեսական հարցերի մշտական հանձնաժողովի նախագահի պաշտոններից՝ պարտականությունները չկատարելու հիմքով։ Թե երբ է նախագիծը բերվելու քվեարկության, հստակ չէ։«Սեփական իշխանությունն ամրապնդելու ցանկացած «ոչ հաջող անձի» իշխանությունից հեռացնելու, թեկուզ Սահմանադրությամբ ընդդիմությանը վերապահված, իշխանական պաշտոններից հեռացնելու մոլուցք, որը շատ սովորական է և հատուկ է նրանց», - ասաց Մանուկյանը։Խորհրդարանի երկու ընդդիմադիր խմբակցությունները մոտ երկու ամիս է՝ նիստերին չեն մասնակցում, ապրիլից փողոցային պայքար էին սկսել՝ վարչապետ Փաշինյանի հրաժարականի պահանջով։ Թեև ցույցերի ակտիվ փուլն ավարտվել է, սակայն, ընդդիմադիրները շարունակում են պնդել՝ Ագզային ժողով կվերադառնան միայն իրենց օրակարգով։«Եթե հանկարծ փոփոխություն լինի, պայմանական կարամ ասեմ փոփոխություն լինի, իսկ մենք մեր դիրքորոշման տերն ենք, դրա մասին անպայման կտեղեկացնենք», - ասաց Գեղամ Մանուկյանը։Ընդդիմադիր 2 խմբակցությունների պատգամավորները նախագահի պաշտոն ունեն մշտական 12 հանձնաժողովներից 3-ում։ Շաբաթներ առաջ Ազգային ժողովից «Ազատությանը» փոխանցել էին, որ նրանցից միայն Վահե Հակոբյանն է գերազանցել բացակայությունների թույլատրելի սահմանը։ Ինչ է փոխվել այս ընթացքում, և հնարավոր է, որ մյուս հանձնաժողովների ղեկավարների՝ Արմեն Գևորգյանի ու Թագուհի Թովմասյանի հարցն էլ քննարկվի, առայժմ իշխող ուժից չեն հստակեցնում։Ծովինար Վարդանյանն «Ազատությանն» ասաց՝ առայժմ միայն Սաղաթելյանի ու Հակոբյանի հարցն են քննարկել և այլ մեկնաբանություն չտվեց։Ըստ Ազգային ժողովի կանոնակարգի, վերջիններիս պաշտոնանկ անելու համար նախ նախագիծը պիտի դրվի քննարկման, ապա՝ փակ քվեարկության։ Թե՛ Սաղաթելյանի, թե՛ Հակոբյանի դեպքում «Քաղաքացիական պայմանագիրը» փաստացի ունի բավարար ձայներ՝ միանձնյա որոշում կայացնելու համար։Ընդդիմությունից դեռ չեն հստակեցնում՝ արդյոք մտադիր են նոր թեկնածուներ առաջադրել։ Գեղամ Մանուկյանն ասաց՝ երբ նախաձեռնությունը բերվի խորհրդարան, այն ժամանակ էլ իրենց քայլերը կներկայացնեն։ Առայժմ հստակ չէ նաև՝ արդյոք «Քաղաքացիական պայմանագիրը» էլ ավելի հեռուն կգնա և կորոշի նաև մանդատից զրկել ընդդիմադիրներին, որոնց բացակայությունները գերազանցել են Ազգային ժողովի կանակարգով սահմանված շեմը։Ավելի վաղ Ազգային ժողովի խոսնակ Ալեն Սիմոնյանը «Ազատությանն» ասել էր՝ ինքը տրամադրված է այս հարցով դիմել Ազգային ժողովի խորհրդին։ Երեկ իշխող ուժը նաև այս հարցն է քննարկել, թե ինչ է որոշվել, «Քաղաքացիական պայմանագրից» դեռ չեն հստակեցնում։ "
Քաղաքականություն,"Փաշինյանի ասելիքն էր, որ խաղաղության իր օրակարգը ձախողվել է. Արմեն Բաղդասարյան
"," «Նիկոլ Փաշինյանի ասածը, ըստ էության, այն էր, որ իր ամբողջ քաղաքականությունը ձախողվել է», - «Ազատության» հետ զրույցում անդրադառնալով վարչապետի երեկվա առցանց ասուլիսում արած հայտարարություններին` ասաց քաղաքական մեկնաբան Արմեն Բաղդասարյանը: Վերջինս լավատեսություն չունի Արցախի ապագայի հարցում», ինչպես ինքը նշեց, գործող «իշխանությունների դեպքում»:Հարցազրույցից հատվածներ ստորև.Արմեն Բաղդասարյան. - Նիկոլ Փաշինյանի ասածը, ըստ էության, այն էր, որ իր ամբողջ քաղաքականությունը ձախողվել է, սրա մասին էր ինքն ասում, այսինքն` ինքը ցանկացած զիջում, ամեն բան զիջել է, ինչ ուզել են, մի բան էլ ավելի, բայց արդյունքում խաղաղության դարաշարջանը բացելու ոչ մի երաշխիք չկա, ավելին` ինքն ասում է, որ պատրանքներ պետք չի ունենալ` Ադրբեջանը նոր պատերազմ է նախապատրաստում: Այստեղ ամենացավալին, ամենատարօրինակն, իմ պատկերացմամբ, այն է, որ Նիկոլ Փաշինյանի ասածների և արարքների միջև խորը հակասություն կա:Տեսեք, ինքն ասում է` պատրանքներ չունենանք, Ադրբեջանը պատրաստվում է նոր պատերազմի, ու միաժամանակ ասում է` մենք համառորեն շարունակելու ենք գնալ խաղաղության ճանապարհով, այսինքն` մենք շարունակելու ենք գնալ պատրանքների ճանապարհով: Այդպես չի լինում, մյուս կողմից էլ` գուցե ինչ-որ դիվանագիտական հնարք է, բայց եթե մարդը հստակ ասում է, որ պատերազմ է լինելու, համարյա անխուսափելի, միաժամանակ մենք չունենք Գլխավոր շտաբի պետ, անընդհատ քարոզչությամբ բանակի վարկանիշն է իջեցվում, անընդհատ ինչ-որ լրտեսների մասին է խոսվում, հասարակությունը բաժանված է սև ու սպիտակների, դիրքերը կահավորված չեն, այսինքն` այնպիսի տպավորություն չէ, թե մենք պատրաստվում ենք պատերազմի, մինչդեռ պետության ղեկավարն ասում է, որ այո, Ադրբեջանը պատրաստվում է պատերազմի: Այս խոսքի և գործի հակասությունն է անհասկանալի:«Ազատություն». - Դուք համաձա՞յն եք, որ իսկապես Բաքուն նոր պատերազմի, ինչպես Փաշինյանի ձևակերպեց, լեգիտիմությունն է փորձում ձևավորել:Արմեն Բաղդասարյան. - Դա ես չհասկացա` լեգիտիմությունը, ասեմ` ինչու, նախ ինչ լեգիտիմության մասին է խոսում:«Ազատություն». - Որ Երևանը չի ուզում խաղաղություն, ուրեմն կանենք դա ուժով:Արմեն Բաղդասարյան. - Ենթադրենք` չի ուզում, մի՞թե դա Ադրբեջանին լեգիտիմ իրավունք է տալիս պատերազմ սկսել: Իհարկե, ոչ: Անգամ 44-օրյա պատերազմը լեգիտիմ չէր, որովհետև համանախագահները 25 տարի շարունակ ասում էին չէ՞, անընդունելի է ռազմական միջոցով խնդրի կարգավորումը: Հետո Ադրբեջանը ռազմական ճանապարհով խնդիրը կարգավորեց, և համանախագահներից որևէ մեկը չդատապարտեց դա, չասաց, որ դա անընդունելի էր չէ՞, չասաց, որ այդ պատերազմի արդյունքները չենք ընդունել:«Ազատություն». - Այսինքն` մարսեց Բաքուն դա:Արմեն Բաղդասարյան. - Այո, թեև լեգիտիմ չէր: Հիմա այս դեպքում, էլի եմ ասում, լեգիտիմության մասին խոսք լինել չի կարող, եթե անգամ բանակցությունները հենց վաղը ձախողվեն, ձախողվեցին և ի՞նչ: Առավել ևս, որ իրականում Ադրբեջանն է անընդհատ խախտում նույն նոյեմբերի 9-ի պայմանավորվածությունները, օրինակ` մեր ռազմագերիները դեռևս Ադրբեջանում են, ադրբեջանական զորքը տարուց ավելի գտնվում է մեր տարածքում և այլն:«Ազատություն». - Հիմա կարգավիճակի մասին. ընդհանուր առմամբ ինչպե՞ս եք գնահատում Երևանի այս նոր մարտավարությունը` խոսել արցախահայերի իրավունքներից, որը պիտի հանգեցնի կարգավիճակի և ոչ ինչպես նախորդ երկու տասնամյակում խոսել կարգավիճակից և ինքնորոշման իրավունքից: Արմեն Բաղդասարյան. - Ըստ էության, դա բառախաղ է, հստակ պրոբլեմը դա չէ, այստեղ պրոբլեմն այն է, որ Հայաստանի վարչապետը խոսում է նշաձողի իջեցմասն մասին, և որևէ մեկը նրան չի հարցնում` հարգելի՛ս, իսկ դու ի՞նչ գործ ունես այդ նշաձողի հետ. չէ՞ որ եթե պետք է, նա հայտարարում է, որ արցախահայությունն իրեն ձայն չի տվել, իրեն չի երաշխավորել, իր ընտրողները չեն, ավելին` ամբողջ բանակցային գործընթացում` նախորդ տարիներին, միշտ և համանախագահներն էլ են ֆիքսել, և բոլոր միջնորդները ֆիքսել են, որ բանակցությունների ինչ-որ փուլում, երբ հարցը կվերաբերի Արցախի կարգավիճակին, դրան պիտի մասնակցի նաև Արցախն անպայման: Ի՞նչն է խանգարում Նիկոլ Փաշինյանին հայտարարել նույն բանը:«Ազատություն». - Դուք լավատե՞ս եք Արցախի ապագայի հարցում:Արմեն Բաղդասարյան. - Ո՛չ, ես լավատես չեմ Արցախի ապագայի հարցում այս իշխանությունների դեպքում, որովհետև այս իշխանությունները, իմ պատկերացմամբ, վերջնականապես հրաժարվել են Արցախից, և ամենացավալին` անգամ դրանից հետո խաղաղության դարաշրջան բացելու որևէ երաշխիք չունեն: Ես ինչո՞ւ եմ ասում` հրաժարվել են Արցախից, որովետև իմ պատկերացմամբ` այս իշխանությունների դիրքորոշումը հետևյալն է` եթե Ռուսաստանին է պետք, որ այնտեղ հայեր ապրեն, ուրեմն թող բարի լինի, Ռուսաստանն էլ ինքը ապահովի դա, ինչպես ուզում է, իսկ մենք մեր ձեռքերը լվանում ենք: Սա, կարծում եմ, անընդունելի է, որովհետև Ռուսաստանն այնտեղ իր ռազմական ներկայությունը պահպանելու է իր շահերից ելնելով և ոչ թե մեր շահերից ելնելով և դա օգտագործելու է որպես լծակ ինչպես Հայաստանի, այնպես էլ Ադրբեջանի վրա ազդելու, ու քանի որ Ադրբեջանի հետ շատ ավելի լուրջ, առարկայական շահեր կան, կարծում եմ, որ այդ ներկայությունն ավելի շատ Ադրբեջանի հետ հարաբերություններին է վերաբերելու մեր հաշվին:«Ազատություն». - Այլ խոսքով` Ադրբեջանի կազմում, ուղղակի հայերի անվտանգությունը ապահովելով:Ալբերտ Բաղդասարյան. - Ինչպես խորհրդային տարիներին էր:  "
Քաղաքականություն,Խաղաղության պայմանագրի շուրջ քննարկումներում խոչընդոտներ է ստեղծում հենց Ադրբեջանը․ Փաշինյան," Ադրբեջանը հրաժարվել է մասնակցել Հայաստանի անվտանգության խորհրդի քարտուղարի և Ադրբեջանի նախագահի խորհրդականի մակարդակով հանդիպմանը, որը, ինչպես վարչապետի առցանց ասուլիսից պարզ դարձավ, պետք է անցկացվեր երեկ՝ Բրյուսելում։Վարչապետը, երեկ երեկոյան հրավիրաված ասուլիսին, խոսեց այս մասին և ասաց, որ խաղաղության պայմանագրի շուրջ քննարկումներում խոչընդոտներ է ստեղծում հենց Ադրբեջանը և դա, ըստ Փաշինյանի, մի քանի դրվագով է տեսանելի։«Իմիջիայլոց, այդպիսի մեկ հանդիպում արդեն տեղի է ունեցել, և Ադրբեջանը մինչև էս պահը՝ մինչև ասուլիսի մեկնարկը, չի արձագանքել, արդեն արտաքին գործերի նախարարների հանդիպում անցկացնելու առաջարկին։ Իսկ այս պահին սեղանի վրա, բացի այն, ինչ-որ հրապարակվել է, բացի դրանից, որևէ այլ փաստաթուղթ հայ-ադրբեջանական խոսակցության սեղանին չկա։ Նրանք նոր պատերազմի լեգիտիմությունն են փորձում ձևավորել։ Նոր պատերազմն իրենք նկատի ունեն երեք ամսից, թե երեք տարուց, թե երեսուն տարուց, դա ուրիշ խնդիր է», - ասաց գործադիրի ղեկավարը։Նոր երթուղու շահագործումից հետո ԼՂԻՄ սահմանից դուրս գտնվող տարածքները անցնելու են Ադրբեջանին։ Փաշինյանի պարզաբանմամբ, հենց այս սկզբունքով է որոշվելու Բերձորը շրջանցող նոր ճանապարհի շահագործման դեպքում Բերձոր, Աղավնո, և Սուս գյուղերի՝ Ադրբեջանին անցնելու հարցը։«Բերձորի բնակիչների, Լաչինի բնակիչների խնդիրները մենք կառավարության որոշումներով լուծում ենք, և նաև բնակիչները, բնականաբար, պետք է բանակարանով ապահովեն, բայց էդտեղ գյուղեր է թվարկվում, ես, անկեղծ ասած, վստահ չեմ, որ խոսքը բոլոր բնակավայրերի մասին է», - նշեց վարչապետը։Փաշինյանը բազմաթիվ հարցեր էր ստացել նաև Ադրբեջանում պահվող գերիների վերաբերյալ։ Ասաց գերիներին չվերադարձնելու քաղաքականությունը նպատակ ունի վարկաբեկել Լեռնային Ղարաբաղում և Լաչինի միջանցքում ռուս խաղաղապահների գործունեությունը։ Վարչապետը չնշեց գերիների վերադարձման որևէ ժամկետի կամ պայմանավորվածության մասին։«Այսօր հաստատված գերեվարված անձանց 90 և ավելի տոկոսը գերեվարվել են ռուս խաղաղապահների տեղակայումից հետո և նրանց պատասխանատվության գոտում», - ասաց գործադիրի ղեկավարը։44 օրյա պատերազմի հանգամանքների բացահայտման մասին խոսելիս՝ Փաշինյանը հիշատակեց բազմաթիվ քրեական գործեր, լրտեսության հոդվածով հարուցված և որոշակի մանրամասներ փոխանցեց այդ գործերից։«50-ից ավելի զինծառայող Հայաստանի Հանրապետության մեղադրվում է լրտեսական գործունեության մեջ։ Մենք հասկանո՞ւմ ենք սա ինչ է։ Ես չգիտեմ էլ էդ գործերի մանրամասները հրապարակվե՞լ է։ Երբ որ մեր կոորդինատ գրողը պարզվել է ադրբեջանական գործակալ է և սխալ կոորդինատ է տալիս», - ասաց վարչապետը։Փաշինյանը հպանցիկ անդրադարձավ նաև անցած շաբաթ հրապարակված գաղտնի ձայանգրությանը։ Հայտնի ձայնագրության մեջ Բարձրագույն դատական խորհրդի (ԲԴԽ) նախագահի ներկայիս պաշտոնակատար Ջհանգիրյանը փորձում էր համոզել ԲԴԽ արդեն նախկին նախագահ Ռուբեն Վարդազարյանին հրաժարական տալ՝ նրան քրեական հետապնդումից ազատելու երաշխիքների դիմաց։«Ես միշտ ասում եմ, որ մեր ամենամեծ պրոբլեմը դատական համակարգն է։ Մենք էստեղ իրական հաջողություններ չունենք։ Երկրի բարձրագույն իշխանությունն արտահայտել է և շարունակում է արտահայտել իր մտահոգությունը դատական համակարգում տեղի ունեցող և առկա իրավիճակի նկատմամբ», - ասաց Փաշինյանը։Արդեն երրորդ անգամ այս ֆորմատով անցկացվող վարչապետի առցանց ասուլիսը բոյկոտել էին մի քանի տասնյակ լրատվամիջոցներ։ «Ազատություն» ռադիոկայանը, որ միացել էր մեկ այլ հայտարարության, որով ասուլիսի ձևաչափը վերանայելու հորդոր էր հնչում, նաև հարց էր հնչեցրել վարչապետ Փաշինյանին այն մասին, թե արդյո՞ք պատրաստվում է վերադառնալ ազատ շփման տարբերակին։Վարչապետը չհամաձայնեց լրատվամիջոցների քննադատությանը, որ ձևաչափը ազատ չէ ու դժգոհությունը կապեց քաղաքական կողմնորոշման հետ։«Ենթադրենք ասուլիս անեինք, էդ նույն լրագրողները կամ լրատվամիջոցների ներկայացուցիչները փորձեին կաթվածահար անեին մամուլի ասուլիսը, ի՞նչ էինք անելու», - ասաց Փաշինյանը։Վարչապետի ասուլիսն ամբողջությամբ կարող եք դիտել ստորև․  "
Քաղաքականություն,Ադրբեջանը փորձում է լեգիտիմացնել Հայաստանի վրա նոր հարձակումը. քննարկում," Ադրբեջանն ուզում է լեգիտիմացնել նոր հարձակումը Լեռնային Ղարաբաղի ու Հայաստանի վրա, «Ազատության» հետ զրույցում ասաց քաղաքագետ Ստեփան Գրիգորյանը՝ նկատելով՝ մեծ խաղացողների միջև հիմա լարված է վիճակը, այս դեպքում փոքրերը շատ մեծ վտանգի տակ են։Հայաստանի օկուպացիան, ըստ քաղաքագետի, այս իրավիճակում շատ հնարավոր տարբերակ է։«Քանի որ միջազգային հանրության արձագանքները բավական բացասական էին՝ և՛ պատերազմի նկատմամբ, և՛ պատերազմից հետո Ադրբեջանի նկատմամբ, Ադրբեջանը հիմա աշխատում է այն ուղղությամբ, որ բացատրի, որ դա ճիշտ է, որ Հայաստանը չի ուզում խաղաղություն, Հայաստանը չի ուզում դելիմիտացիա, դեմարկացիա։ Դա է պատճառը, որ ուզած-չուզած դու պետք է այդ պրոցեսներում լինես ու ոչ մի դեպքում ոչ չասես», - ասաց Գրիգորյանը։Հայաստանի Հանրապետությունն ի վիճակի չէ իր սեփական ուժերով ապահովել Արցախի անվտանգությունը, շեշտեց քաղաքագետ Բենիամին Պողոսյանն՝ ընդգծելով՝ եթե Արցախում չկա օտարերկրյա ռազմական ներկայություն, ապա ամենայն հավանականությամբ Ադրբեջանը Արցախը գրավում է։Ըստ քաղաքագետի, շատ երկար ժամանակ հայկական կողմը պետք է մոռանա նաև 2020-ին կորցրած թեկուզ 1սմ տարածք հետ վերադարձնելու մասին։Նշելով, որ 2023-ից ադրբեջանցիները սկսելու են Շուշի քաղաքի և Հադրութի շրջանի բնակեցումը և, ըստ ադրբեջանական ծրագրերի, առաջիկա 8-10 տարիներում ադրբեջանցիների թիվը Լեռնային Ղարաբաղի ինքնավար մարզի տարածքում հասնելու է մինչև 50 հազարի, Պողոսյանն ասաց՝ որքան էլ դա հայկական կողմին դուր չգա, կանխել հնարավոր չէ։Այս պայմաններում, քաղաքագետի խոսքով, պետք է կենտրոնանալ երկու խնդրի վրա՝ անել ամեն ինչ, որպեսզի Արցախում լինի օտարերկրյա ռազմական ներկայություն, և անել ամեն ինչ, որպեսզի արցախահայերի թիվը այդ 3 հազար քառակուսի կիլոմետրի վրա չնվազի, կամ առնվազն չնվազի արագընթաց տեմպերով։«Մենք պետք է կենտրոնանանք այս երկու խնդիրների վրա, մնացած ամեն ինչ մեր հնարավորությունների սահմանից դուրս է», - ասաց Պողոսյանը։Հարցազրույցն ամբողջությամբ կարող եք դիտել ստորև․  "
Քաղաքականություն,Իշխան Սաղաթելյանը վերահաստատեց` խորհրդարան չեն վերադառնում. «Հետքայլ չկա»," Հայաստան-Արցախ միջպետական հարաբերությունները խարխլված են, այսօր Ֆրանսիայի հրապարակում «Դիմադրություն» շարժման հանրահավաքին հայտարարեց ԱԺ ընդդիմադիր փոխնախագահ, «Հայաստան» խմբակցության պատգամավոր Իշխան Սաղաթելյանը: Ըստ նրա` Հայաստանի իշխանությունները ձեռքերը լվանում են Արցախից:Սաղաթելյանը հիշեցրեց, որ օրեր առաջ եղել են Արցախում, և այնտեղի գործընկերների հետ պայմանավորվել են` առաջիկայում շարժման համակարգող խորհուրդներ կձևավորվեն Արցախում ևս:«Ադրբեջանի իշխանությունների և Նիկոլ Փաշինյանի միջև ձեռք բերված ցանկացած պայմանավորվածություն անընդունելի է հայ ժողովրդի կողմից և առոչինչ»,- նշեց նա իր ելույթում:Պատգամավորը մանիպուլյացիա որակեց լուրերը, թե իրենք վերադառնալու են խորհրդարան, և որ պահանջը մինչև վերջ չեն տանում. «Այն, ինչ այս հրապարակում ձեզ հետ պայմանավորվել ենք, դրանից հետքայլ չկա: Մենք խորհրդարան վերադառնալու ենք բացառապես մեր օրակարգով` Հայաստանի և Արցախի անվտանգության հարցերն են և այս դավաճանին հեռացնելու օրակարգը», - հավելեց նա:Իշխան Սաղաթելյանի ելույթից հետո մեկնարկեց ընդդիմության երթը:Տեղում էր նաև «Պատիվ ունեմ» խմբակցության պատգամավոր Տիգրան Աբրահամյանը: «Ազատության» հետ զրույցում ասաց, որ իր գործընկերներից օրինակ` Հայկ Մամիջանյանը գործուղման է, և խմբակցության ղեկավար Արթուր Վանեցյանի` մանդատը վայր դնելու որոշումը կապ չունի իրենց որոշման հետ` ՀՀԿ-ի ներկայացուցիչները շարունակում են մասնակցել հանրահավաքներին: Աբրահամյանի խոսքով` մարտավարության առումով տարակարծություններ չունեն, և իրենց պայքարը շարունակվում է: Նրանք ևս նախօրեին «Հայաստան» խմբակցության պատգամավորների հետ եղել են Արցախում:Ֆրանսիայի հրապարակից տասն օր առաջ վրանները հավաքելուց հետո ընդդիմադիրներն այժմ ամենշաբաթյա հանրահավաքներ են անցկացնում:  "
Քաղաքականություն,Ըստ Իոաննիսյանի՝ համայնքների խոշորացման հերթական փուլի նպատակը իշխանություն վերցնելն է," Արդեն հայտնի է, թե ովքեր են գլխավորելու իշխող ուժի համամասնական ցուցակները մի շարք խոշորացված համայնքներում, այդ թվում՝ Ալավերդիում, Բերդում, Թալինում, Չարենցավանում, Տաշիրում, Քաջարանում սպասվող տեղական ինքնակառավարման մարմինների ընտրություններում։Արդեն խոշորացված այս համայնքներին վերջերս ընդունված օրենսդրական փաթեթով էլի համայնքներ միացան։ Իսկ սա նշանակում է, որ աշնանը տեղական ինքնակառավարման ընտրություններ կանցկացվեն ու նոր ավագանի ու համայնքի ղեկավարներ կընտրվեն։ Մինչ օրենքի ընդունումը տարբեր համայնքներից մտահոգություններ էին հնչում, թե իշխանությունները խոշորացման են գնում՝ տեղերում գործող համայնքապետերին հեռացնելու կամ նրանց վերընտրվելու շանսերը նվազեցնելու համար։Ալավերդիում «Քաղաքացիական պայմանագրի» ցուցակը կգլխավորի իշխանական պատգամավոր Արեն Մկրտչյանը։ Նա չի ընդունում այս մեղադրանքները, պնդում է, թե խոշորացման հերթական փուլը համայնքների զարգացման համար է։«Սա կառավարության ստանձնած հանձնառությունն է, դա նաև կառավարության ծրագրում կա նշված, նաև մեր նախընտրական ծրագրում կա նշված՝ 2021 թվականի խորհրդարանական ընտրությունների: Բնականաբար, խոշորացումից հետո կենտրոնացված բյուջեով շատ ավելի լայն հնարավորություններ են ստեղծվում համայնքների զարգացման համար», - նշեց Մկրտչյանը:«Իրազեկ քաղաքացիների միավորման» ծրագրերի համակարգող Դանիել Իոաննիսյանն էլ հակված է մտածել, որ իշխանության փոփոխությունների նպատակն այդ համայնքներում իշխանություն վերցնելն է։«Մոտիվացիան կարող է լինել հենց դա, ոչ թե այն, որ օբյեկտիվորեն համայնքը պիտի խոշորացվի կամ համայնքը պիտի փոքրացվի, այլ զուտ ՔՊ-ի ցանկությունը այդ համայնքներում իշխանություն վերցնելն է», - նշեց Իոաննիսյանը:Իշխող ուժը մեկ այլ փոփոխություն է նախատեսում Ընտրական օրենսգրքում, որն էլ երեկ խորհրդարանական լսումների ընթացքում քննադատության արժանացավ։ Այս դեպքում փոփոխությունը համայնքների ղեկավարների ընտրությանն է վերաբերում։ ՔՊ-ականներն առաջարկում են այն կրկին փակ դարձնել, այն դեպքում, երբ կուսակցության կամ կուսակցությունների դաշինքի ընտրական ցուցակի առաջին հորիզոնականում գտնվող անձը հրաժարվում է կամ ավագանու ընտրությունների արդյունքով որևէ քաղական ուժ չի ստանում ավագանու անդամների տեղերի 50 տոկոսից ավելին։ Սա իշխանության համար ավագանու անդամների վրա ճնշում գործադրելու հնարավորություն է ստեղծում, երեկվա քննարկումներին հայտարարում էին քաղհասարակության ներկայացուցիչները։«Իշխանությունը փորձում էր ճնշում գործադրել կամ տարբեր կերպերով համոզել, առնել, առնել պարտադիր չի փողով, օրինակ, ինչ-որ պաշտոն խոստանալով, ինչպես Մեղրիում փորձեցին անել ընդդիմադիրներին, որպեսզի այդ ընդդիմադիրը քվեարկեն ՔՊ-ի օգտին», - նշեց Իոաննիսյանը:«Իրազեկ քաղաքացիների միավորման» ծրագրերի համակարգողն ընդգծեց. «Ընտրողների տված քվեն խմբագրելը չստացվեց նրա հաշվին, որ ընդդիմադիր ավագանու անդամները ասում էին՝ ես չեմ կարող հրապարակային ճամբարափոխ լինել: Եթե այդ նիստը լիներ ոչ հրապարակային, հավատացեք, շատերը կհամաձայնվեին, եթե այդ քվեարկությունները լինեին գաղտնի, ինչպես այժմ առաջարկում է պատգամավոր Վահագն Հովակիմյանը, ապա ես վստահեցնում եմ՝ Մեղրիում, Վարդենիսում 99 տոկոս հավանականությամբ այժմ քաղաքապետը կլիներ «Քաղաքացիական պայմանագրից» և ոչ թե ընդդիմությունից»:«Քաղաքացիական պայմանագրում» չեն ընդունում նաև այս մեղադրանքը։ Իսկ թե արդյո՞ք խորհրդարանական ընդդիմությունը կմասնակցի տեղական ինքնակառավարման մարմինների ընտրություններին, դեռևս հայտնի չէ։ «Հայաստան» դաշինքից հայտնում են, որ այդ հարցով դեռ քննարկում չեն ունեցել, խորհրդարանական ընդդիմադիր մյուս խմբակցությունից մեր զանգերին առայժմ չեն պատասխանում։





 "
Քաղաքականություն,«Մենք հետևողական ենք խաղաղության հաստատման մեր օրակարգում»․ ՀՀ ԱԳ նախարար," Հարց - Ադրբեջանի նախագահ Իլհամ Ալիևը հայտարարել է, որ խաղաղության պայմանագրի շուրջ աշխատանքներ սկսելու վերաբերյալ իրենց առաջարկը դեռևս արձագանք չի ստացել հայկական կողմից: Ինչպե՞ս կմեկնաբանեք դա:Պատասխան - Ե՛վ հրապարակավ, և՛ միջազգային ձևաչափերում, և՛ ադրբեջանական կողմի հետ ուղղակի շփումների ընթացքում հայկական կողմը բարձրագույն և բարձր մակարդակներով բազմիցս հայտարարել է, որ մենք հետևողական ենք խաղաղության հաստատման մեր օրակարգում, և որ ապագա խաղաղության պայմանագրի վերաբերյալ Ադրբեջանի առաջարկներում ոչինչ անընդունելի չենք համարում՝ բնականաբար այդ առաջարկներն ամբողջացնելով մեր պատկերացումներով:Մենք ԵԱՀԿ Մինսկի խմբի համանախագահ երկրների միջոցով Ադրբեջանին ենք փոխանցել համապարփակ խաղաղության բանակցությունների օրակարգային շրջանակի մեր առաջարկը, սակայն մինչև օրս որևէ պաշտոնական պատասխան չենք լսել։ Այսինքն, հակառակ Ադրբեջանի նախագահի պնդումներին՝ Հայաստանը ոչ միայն չի մերժել, այլև դրական է արձագանքել խաղաղության պայմանագրի բանակցությունների առաջարկին և սպասում է Ադրբեջանի պատասխանին։ Ընդ որում, մենք խաղաղության պայմանագրի թեմայով ԱԳ նախարարների միջև խորհրդակցությունների մեկնարկի առաջարկ ենք ներկայացրել Ադրբեջանին, սակայն մինչ օրս պատասխան չենք ստացել: Հայաստանի Հանրապետությունը վերահաստատում է իր պատրաստակամությունը՝ օր առաջ սկսել խաղաղության պայմանագրի շուրջ խորհրդակցությունները:Հարց - Ադրբեջանի նախագահը նաև նշել է, որ մեկուկես տարի անց էլ 2020թ. նոյեմբերի 9-ի հայտարարությունը ամբողջությամբ չի կատարվել՝ հղում կատարելով, մասնավորապես, տարածաշրջանային տրանսպորտային կոմունիկացիաների ապաշրջափակման հարցին: Ի՞նչ կասեք դրա վերաբերյալ:Պատասխան - Այո՛, նոյեմբերի 9-ի եռակողմ հայտարարությունը մինչ այժմ ամբողջությամբ կատարված չէ. Ադրբեջանը, խախտելով ոչ միայն եռակողմ հայտարարությամբ ստանձնած պարտավորությունները, այլև միջազգային հումանիտար իրավունքը, շարունակում է ապօրինաբար պատանդառության մեջ պահել հայ ռազմագերիների և քաղաքացիական անձանց՝ նրանց օգտագործելով որպես պատանդ և սակարկությունների ու մարդկանց առևտրի առարկա: Ոչ միայն Հայաստանը, այլ ամբողջ քաղաքակիրթ աշխարհն է այս պահանջն Ադրբեջանին ներկայացնում:Ավելին՝ Ադրբեջանն, ըստ էության, ժխտում է եռակողմ հայտարարության հիմնարար արձանագրումներից մեկը՝ հայտարարելով, թե Լեռնային Ղարաբաղ չկա, Լեռնային Ղարաբաղի հիմնախնդիր չկա: Մինչդեռ Ադրբեջանի նախագահը եռակողմ հայտարարության տակ իր իսկ ստորագրությամբ հաստատել է Լեռնային Ղարաբաղ սուբյեկտի գոյությունը: Եվ քանի դեռ եռակողմ հայտարարությունը կա, այդ սուբյեկտի գոյությունը հնարավոր չէ հերքել:Նոյեմբերի 9-ի եռակողմ հայտարարության կոպտագույն խախտում է նաև այն, որ ադրբեջանական զինված ուժերը, խախտելով 2020թ. այդ հայտարարության առաջին կետը, ս․թ․ մարտի 24-ին ներխուժել են Լեռնային Ղարաբաղում ռուսական խաղաղապահ զորախմբի պատասխանատվության գոտի և մինչ օրս շարունակում են մնալ այնտեղ:Ինչ վերաբերում է տարածաշրջանային տրանսպորտային կոմունիկացիաների ապաշրջափակմանը, ապա կրկին՝ բազմիցս նշել ենք, որ Հայաստանը ինքն է մեծապես շահագրգռված այս գործընթացի հաջողությամբ:Գործընթացը շատ ավելի արագ կհասներ վերջնակետին, եթե չլինեին Ադրբեջանի իշխանությունների շարունակական անհիմն հայտարարություններն արտատարածքային միջանցքի վերաբերյալ, որոնք իրականության և մի շարք միջազգային գործընկերների ներկայությամբ ձեռք բերված պայմանավորվածությունների հետ որևէ աղերս չունեն: Ինչևէ, հանուն արդարության պետք է նշել, որ ապաշրջափակման թեմայի քննարկումն իրականում կառուցողական մթնոլորտում է ընթանում, և հույս ունեմ, որ այն անհասկանալի քաղաքական խարդավանքների հետևանքով չի տապալվի և շուտով հաջողությամբ կավարտվի։  "
Քաղաքականություն,"Մինսկում կհանդիպեն Հայաստանի, Ռուսաստանի և Ադրբեջանի գլխավոր դատախազները"," Մինսկում կկայանա Հայաստանի, Ռուսաստանի և Ադրբեջանի գլխավոր դատախազներ Արթուր Դավթյանի, Իգոր Կրասնովի և Քամրան Ալիևի եռակողմ հանդիպումը, հայտնում է ռուսական TASS գործակալությունը՝ վկայակոչելով Ռուսաստանի գլխավոր դատախազության մամուլի ծառայությունը։Հանդիպմանը քննարկվելու է նախկինում ձեռք բերված պայմանավորվածությունների կատարման ընթացքը, հայտնել է Ռուսաստանի գլխավոր դատախազությունը։Թե խոսքն ինչ պայմանավորվածությունների մասին է, Հայաստանի գլխավոր դատախազի խորհրդական Գոռ Աբրահամյանն «Ազատության» հետ զրույցում որոշ փակագծեր բացեց՝ մասնավորապես նշելով, որ նախորդ հանդիպումների ընթացում սահմանային միջադեպերի հետ կապված տեղեկատվության փոխանակման պայմանավորվածություն էր ձեռք բերվել, որի հետագա ընթացքը հայկական կողմի համար գոհացուցիչ չի եղել։«Ազատություն»․ - Ի՞նչ պայմանավորվածությունների մասին է խոսքը, արդյո՞ք գերիների վերադարձն այդ պայմանավորվածությունների շարքո՞ւմ է։Գոռ Աբրահամյան․ - Ինչպես գիտեք, նախորդ տարի կայացել է նման ձևաչափով երկու հանդիպում՝ Ռուսաստանի գլխավոր դատախազի նախաձեռնությամբ։ Այո՛, Մինսկում, ըստ էության, նախատեսված է նման եռակողմ ձևաչափով հանդիպում, որի օրակարգում այն պայմանավորվածությունների և խնդիրների քննարկումն է, որոնք ձեռք են բերվել նաև իմ կողմից նշված նախորդ երկու հանդիպումների ընթացքում։Ինչպես գիտեք այդ հանդիպումների ժամանակ Հայաստանի գլխավոր դատախազի կողմից բարձրացվել է առաջնահերթորեն Ադրբեջանում գտնվող հայ ռազմագերիների և այլ անձանց վերադարձման անհրաժեշտության խնդիրը, որպես տարածաշրջանային կայունության, հետպատերազմյան վերականգնման և հնարավոր հետագա համագործակցության նախադրյալ։ Բացի դրանից, քննարկվել էին նաև նախորդ հանդիպումների ժամանակ սահմանային հնարավոր միջադեպերի հետ կապված տեղեկատվության փոխանակման կայուն ձևաչափեր ապահովելու, այդ շրջանակներում որոշակի համագործակցություն Ռուսաստանի դատախազության միջոցով ապահովելու վերաբերյալ։ Կարծում եմ, որ այս սպասվող հանդիպման ընթացում դրանք ևս կքննարկվեն, այսինքն՝ դրանց արդյունավետությունը ևս քննարկման թեմա կլինի։«Ազատություն»․ - Այդ համագործակցությունը կա՞՝ սահմանային միջադեպերի հետ կապված տեղեկատվության փոխանակման։Գոռ Աբրահամյան․ - Նման պայմանավորվածություններ ձեռք էին բերվել, բայց անկեղծ ասած, հայկական կողմի համար հետագա ընթացքն այնքան էլ գոհացուցիչ չի եղել և, կարծում եմ, որ փորձ կարվի այս հանդիպման ընթացում սրա հետ կապված ևս որոշակի քննարկումներ ապահովել, եթե պայմանավորվածություններ ձեռք բերվեն լրացուցիչ, շատ ավելի լավ։«Ազատություն»․ - Նախորդ պայմանավորվածությունների շարքում եղե՞լ է որոշակի թվով գերիների վերադարձ, որ այսօր, օրինակ, կարող է ամրագրվել և գերիներ վերադառնան Հայաստան։Աբրահամյան․ - Ավելի շատ պայմանների խնդիրների մասին է այնտեղ խոսակցությունը եղել։ Այդ խնդիրն ավելի շատ բարձրացվել է գլավոր դատախազի կողմից, կրկնում եմ, որպես եռակողմ հայտարարության 8-րդ կետի կատարման հստակ պահանջ, որը պետք է անվերապահորեն կատարվի և կատարվի իմ նշած առաջնահերթություններից ելնելով։ Պայմանավորվածությունները վերաբերվում են պահման պայմաններին, սահմանային միջադեպերի հետաքննության որոշակի ձևաչափերի, համատեղ, այսպես ասած, քննություններ ապահովելու, որպեսզի իրական պատկերը բոլոր դեպքերի հետ կապված ի հայտ բերվի՝ և՛ պատճառները, և՛ մեղավորները, թե կողմերից որն է մեղավոր այդ միջադեպերի, հրադադարի ռեժիմի խախտման համար և օբյեկտիվ քննություն ապահովելով՝ հետագայում կանխվեն նմանատիպ դեպքերը։ Սրան է հիմնականում վերաբրվել, և այդ շրջանակներում նաև տեղեկատվության փոխանակման եռակողմ ձևաչափի գործարկմանն է վերաբերել, բայց, կրկնում եմ, նախորդ ժամանակաշրջանում ունեցած մեր պրակտիկան այնքան էլ լավատեսություն չի ներշնչում Ադրբեջանի կողմից այդ պայմանավորվածությունների պահպանման կապակցությամբ։Գլխավոր դատախազությունից փոխանցում եմ՝ հանդիպումն այսօր է նախատեսված։    "
Քաղաքականություն,"Շիրակցիները կարևոր են համարում, որ բարեփոխված Սահմանադրությամբ երկրի ղեկավարը բռնապետ դառնալու հնարավորություն չունենա "," Սահմանադրական բարեփոխումների խորհուրդը պատրաստվում է մինչև տարեվերջ հաստատել Մայր օրենքի նոր հայեցակարգը։ Իսկ մինչ այդ սահմանադրական փոփոխությունների հանձնաժողովի անդամները սկսել են մարզային այցեր՝ լսելու, թե Սահմանադրության ինչ փոփոխություններ են ակնկալում շրջաններում։Պառլամենտակա՞ն, նախագահակա՞ն, թե՞ կիսանախագահական. կառավարման ի՞նչ մոդել է պետք Հայաստանին։ Այս հարցի շուրջ այսօր Գյումրիում կազմակերպված քննարկման մասնակիցները հիմնականում ընդգծում էին՝ կարևորը, որ երկրի ղեկավարը բռնապետ դառնալու հնարավորություն չունենա։«Իմ կարծիքով, ոչ թե կառավարման ձևն է կարևոր։ Պարզապես հարկավոր է, որպեսզի Սահմանադրությունը ճիշտ ներկայացնի օրենսդիր և գործադիր իշխանությունները հավասարակշռելու գործընթացը։ Որովհետև մի դեպքում կարող է նախագահականի կամ կիսանախագահականի դեպքում դառնա միապետ երկրի ղեկավարը, մյուս դեպքում՝ խորհրդարանական կառավարման դեպքում, վարչապետը կարող է դառնալ միապետ՝ եթե Սահմանադրությունը գրվում է էնպես, ինչպես երևի գրված է հիմա կամ դրանից առաջ նախագահականի դեպքում։ Պարզապես ոչ թե կառավարման ձևի վրա է հարկավոր շատ ուշադրություն դարձնել, այլ բովանդակության։ Այնպես պետք է գրվի Սահմանադրությունը, որ ոչ ոք չկարողանա դառնալ միանձնյա ղեկավար», - ասաց Գյումրիի քաղաքապետի խորհրդական Ալբերտ Մարգարյանը։Գյումրիի ժուռնալիստների Ասպարեզ ակումբի նախագահ Լևոն Բարսեղյանը առաջարկությունների մի ամբողջ փաթեթ էր բերել: Նրա կարծիքով, պետք է բացառվի իշխանության զավթումը. - «Պետք է իշխանության ճյուղերի հակակշռման կամ տարանջատման այնպիսի հակաշռում, որը թույլ չտա որևէ իշխանության ճյուղի դառնալ զավթիչ։ Իսկ իշխանության զավթումը բերում է պետության զավթման։ Դրանք նույն բաները չեն, բայց լրջորեն փոխկապակցված են։ Այսինքն հանձնաժողովի անդամները, ովքեր պիտի գրեն Սահմանադրությունը, էս սկզբունքը պարտադիր պիտի հաշվի առնեն։ Սա որևի ամենակարևոր սկզբունքն է»։Ախուրյան համայնքի ավագանիներից Մարտիկ Մաթոսյանի կարծիքով, վարչապետի լիազորությունների հարցում պետք է ռիսկերը գնահատվեն. - «Վարչապետի լիազորությունները իջեցնելու համար պետք է հստակ ներկայացնենք ռիսկերը։ Ես տենց եմ պատկերացնում։ Այսինքն՝ ինչ ռիսկեր կա, երբ որ վարչապետի լիազորությունները շատ են, ու արդյունքում ինչ ռիսկեր ենք մեղմացնում, երբ որ քչացնում ենք էդ լիազորությունները»։Մասնագիտական հանձնաժողովի անդամներից Լուսինե Հակոբյանի խոսքով, հանրային ընկալման հարցում մեծ անելիք կա, քանի որ մինչև հիմա ընտրողն այդպես էլ չի կարևորել Սահմանադրությունը. - «Քանի որ մարդիկ առնվազն վերջին երկու փոփոխությունները, իմ նախկին դիտորդական փորձից ելնելով, իրենք չեն քվեարկել փոփոխությունների օգտին, էդ պատճառով չունեն սեփականատիրության զգացում Մայր օրենքի նկատմամբ, և իսկապես խնդիր է, որ մեկ անգամ մարդիկ գնան ու իսկապես տեր կանգնեն Սահմանադրությանը»։Լևոն Բասեղյանն այնքան էլ լավատես չէ, որ Սահմանադրության հերթական փոփոխությունը կլուծի առկա խնդիրները. - «Այս իշխանությունը շատ հույսերի չի թողել, թե պատրաստ է որակյալ բարեփոխումների։ Ձևական կամ կոսմետիկ բարեփոխումներ կարող է անել, բայց էն բոլոր խնդիրները, որոնց ես անդրադարձա իմ ելույթում, դրանց նկատմամբ որակյալ ուշադրությանը շատ կասկածում եմ։ Եթե որակյալ անդրադարձ կատարվեց, կասեմ, որ այո, սխալվում էի, կարողացան վերջապես Հայաստանի տարածքային խտրականության վերացումը ամրագրել Սահմանադրության մեջ»։ "
Քաղաքականություն,Իշխող ուժն առաջարկում է փակ քվեարկությամբ ընտրել համայնքների ղեկավարներին," Թե մեկ տարի առաջ արված փոփոխությունից հետո ինչո՞ւ են «Քաղաքացիական պայմանագրում» որոշել նորից վերախմբագրել Ընտրական օրենսգրքի նույն հոդվածը, խորհդրանական լսումներին փորձում էր հասկանալ «Իրազեկ քաղաքացիների միավորման» ծրագրերի համակարգող Դանիել Իոաննիսյանը։ Նա կասկածներ ունի, որ բացից փակ քվեարկության անցումը նպատակ ունի իշխող ուժին, այսպես ասած, քաղաքական առևտրի հնարավորություն տալ. - «Ինչպես օրինակ 16 թվականին Վանաձոր համայնքում ուղղակի քաղաքական առևտրի արդյունքում, համայնքի ընտրողների մեջքի հետևում կայացվեց որոշում, և այդպես էլ պարզ չեղավ, թե ով ում քվեարկեց»։Անցած տարի հենց ՔՊ-ականների առաջարկությամբ էր օրենքը փոփվել ու քվեարկությունը բաց դարձվել։ Իոաննիսյանն կարծում է, որ դրանով կանխվեց քաղաքական առևտուրը։ Հելսինկյան քաղաքացիական ասամբլեայի Վանաձորի գրասենյակի ներկայացուցիչ Անտոն Իվչենկոն էլ է վստահ, որ ավագանու անդամների վրա իշխանականների ճնշումներն այդ փոփոխությունից հետո արդյունք չտվեցին. - «Ճնշում և պայմանավորվածություն։ Վանաձորում, Թալինում, Վեդիում, Վարդենիսում մենք չենք ունեցել պայմանավորվածություն, և եղել են ճնշման փորձեր։ Ճնշման փորձերը տեղ չէին հասնում, որովհետև մարդիկ կարող թույլ տալ խաղալ իրենք իրենց արժանապատվության և համբավի հետ։ Փակի դեպքում նրանք համաձայնվելու էին»։«Իշխանությունը փորձում էր ճնշում գործադրել կամ տարբեր կերպերով համոզել, առնել, առնել պարտադիր չի փողով... օրինակ, ինչ-որ պաշտոն խոստանալով, ինչպես Մեղրիում փորձեցիք անել ընդդիմադիրներին, որպեսզի էդ ընդդիմադիրները քվեարկեն ՔՊ-ի օգտին», - հավելեց Իոաննիսյանը։Ավագանու վրա ճնշումը հանցագործություն է, հայտարարում է օրենսդրական փաթեթի հեղինակներից Վահագն Հովակիմյանը։ Իշխանական պատգամավորը չի ընդունում, թե նոր փոփոխության նպատակը, համայնքներում, այսպես ասած, քաղաքական առևտրի հնարավորություն ստեղծելն է. - «Այսինքն՝ ամբողջ էդ քաղաքական ուժերի բանակցությունները, քաղաքական ուժերի միավորվելը և այլն, և այլն ձեր համար դառնում ա քաղաքական առևտուր։ Գուցե դուք դրա մեջ բացասական բան եք տեսնում, բայց ես կարծում եմ, որ եթե մենք ուզում ենք, որ մեր քաղաքական դաշտը զարգանա, ապա կուսակցությունների հնարավոր կոալիցիաները, հնարավոր երկխոսությունները պիտի հնարավոր դարձվի»։Իշխանականները փոփոխությունների փաթեթով նաև նախատեսում են հանել ընտրություններին շրջիկ քվեատուփեր տեղափոխության հնարավորությունը բժշկական հաստատություններ, որտեղ ստացիոնար բուժում են ստանում ընտրողները։Ներառական իրավական բարեփոխումների կոալիցիայի ներկայացուցիչ Մուշեղ Հովսեփյանը համարում է, որ իշխանականների այս առաջարկը հակասում է հաշմանդամություն ունեցող անձնանց իրավուքներին. - «Քվեարկության գաղտնիության իրավունքը ապահովելու հավելյալ երաշխիքների անհրաժեշտություն կա, բայց դա չի ենթադրում, որ մենք պետք է հրաժարվենք այդ համակարգից։ Որովհետև, կներեք, ընտրատեղամասում ևս քվեարկության գաղտնիության նույնքան ռիսկեր կան, որքան շրջիկ արկղի քվեարկության դեպքում»։Օրենսդրական բարեփոխումների փաթեթը դեռ պետք է ընդունվի Ազգային ժողովի կողմից։ Իշխող «Քաղաքացիական պայմանագրից» խոստանում են՝ մինչ այդ կդիտարկեն հասարակական կազմակերպությունների ու քաղաքական ուժերի առաջարկությունները։  "
Քաղաքականություն,"Եթե հայտարարում եք, որ Արցախը չի կարող լինել Ադրբեջանի կազմում, զրկվում եք մանևրելու իրավունքից. Վահագն Խաչատրյան"," «Եթե հայտարարում եք, որ Արցախը չի կարող լինել Ադրբեջանի կազմում, զրկվում եք մանևրելու իրավունքից», - պաշտոնավարման 100 օրվա առիթով Հանրային հեռուստաընկերությանը տված հարցազրույցում հայտարարել է նախագահ Վահագն Խաչատրյանը։Վարչապետ Նիկոլ Փաշինյանի հրաժարականը պահանջող ընդդիմադիրները իշխանության տարբեր ներկայացուցիչներից պահանջում են անել այս հայտարարությունը։ Նրանք կարծում են՝ Հայաստանի վարչապետը դեմ չէ, որ Արցախը լինի Ադրբեջանի կազմում` հղում անելով նաև Փաշինյանի հայտարարությանը, թե Լեռնային Ղարաբաղի հայության անվտանգությունն ու իրավունքները երաշխավորող ցանկացած կարգավիճակ Հայաստանի համար պետք է լուծում համարվի։Իշխանականները պնդում են՝ ղարաբաղյան հակամարտությունը չի լուծվել, չհստակեցնելով՝ Ղարաբաղի վերջնական կարգավիճակի մասին իրենց պատկերացումը որն է։Հայաստանի նախագահը կարծում է՝ Արցախի հարցում իշխանությունը իր անելիքը գիտի։«Եթե հայտարարում եք, ուղղակի զրկվում եք մանևրելու իրավունքից: Պետք է կարողանանք քաղաքականությունն ու դիվանագիտությունը տարբերել պոպուլիզմից և հանրային խոսքից: Մենք սա չենք անում, մենք ամեն ինչ խառնում ենք իրար: Պետք չի այն մարդկանց, հատկապես պատասխանատուներին, ովքեր այդ բանակցային գործընթացի մեջ են, ովքեր պատասխանատու են նաև մեր երկրի համար զրկել այդ հնարավորությունից: Վարչապետը խիզախություն ունեցավ դրա մասին բացահայտ խոսելու, բայց դրա մեջ ի՞նչ վատ բան կա: Ամեն ինչ չի, որ պետք է հրապարակավ ասենք: Մեր ընդդիմությունն էլ լավ գիտի, որովհետև ընդդիմության մեջ մարդիկ կան, որոնք այդ իրավիճակներում են հայտնվել: Այդ առումով իրենց պահվածքը ինձ համար, չեմ ուզում մեկնաբանել, կարող եմ ասել՝ հարցական է», - ասել է նախագահը:Ընդդիմադիր երկու խմբակցությունները՝ «Հայաստանն» ու «Պատիվ ունեմը» բոյկոտում էին նախագահի ընտրության թե՛ քննարկումը, թե՛ քվեարկությունը: Խաչատրյանի հարցազրույցից հետո «Հայաստան» խմբակցության պատգամավոր Լիլիթ Գալստյանը հայտարարում է՝ Վահագն Խաչատրյանը ևս մեկ անգամ ապացուցեց, որ ինքը ոչ թե Հայաստանի բոլոր քաղաքացիների, այլ՝ կոնկրետ իշխանական «Քաղաքացիական պայմանագրի» նախագահն է:«Արցախի համատեքստը նորից ամբողջությամբ տեղավորվում է գործող իշխանության կամ ՔՊ-ի քաղաքական արցախյան դիսկուրսին, որտեղ նշաձողն իջեցնում են իրենք, որովհետև քաղաքական անունակություն ունեն միջազգայնորեն պաշտպանելու Արցախի ինքնորոշման իրավունքը: Փաստը մնում է փաստ, որ Արցախի ինքնորոշման իրավունքը բանակցային գործընթացից դուրս է մնացել», - նշեց Գալստյանը:Նախագահ Խաչատրյանն էլ քննադատության սլաքն ուղղում էր ընդդիմության կողմը։ Չթաքցրեց կարծիքը՝ ընդդիմության որոշ կարգախոսներ իր համար անընդունելի են։ Արդյոք փորձե՞լ է հանդիպել ամիսուկես վարչապետ Փաշինյանի հեռացման պահանջով փողոցային պայքար ծավալած ընդդիմությանը։ Այս հարցին ի պատասխան Խաչատրյանը նշեց, որ ընդդիմադիրներն են հրաժարվել երկխոսությունից, ինքը պատրաստ է՝ պայմանով, որ բառապաշարը քաղաքակիրթ կլինի։«Բառապաշարը, որը կիրառվում է փողոցում, որը կիրառվել է մեկուկես ամսվա ընթացքում, ինձ համար անընդունելի է և դրանով չեմ կարծում, որ հնարավորություն են տալիս դիմացինի հետ խոսելու, իրենք պետք է նաև պատրաստ լինեն իրենց ամեն ինչով, որպեսզի այդ երկխոսությունը կայանա, բայց իրենք են որոշողը, նախագահականի դռները բաց են», - նշել է նախագահը:Ընդդիմադիր Լիլիթ Գալստյանը պնդում է՝ նախագահից հանդիպելու առաջարկություն չեն ստացել, իրենք ևս չեն նախաձեռնել. - «Ասում է նրանց բառապաշարը, մոռանալով, որ սեռական հայհոյանքները քաղաքական դիսկուրս մտցրեց Նիկոլ Փաշինյանը: Մեզ համար ինքը շարունակում է մնա ՔՊ-ի սրտի թեկնածուն»:Խաչատրյանը նաև ընդդիմադիրների շատ արտահայտությունների հետ համաձայն չէ, մասնավորեցրեց՝ գոնե չասեն, որ երկրում բռնապետություն է, քաղբանտարկյալներ կան։«Բռնապետության դեպքում փողոցում ոչ մի մարդ չէր լինի, բռնապետության դեպքում փախած էին, որն որ մենք մարտի 1-ից հետո, էդ իրավիճակում կգտնվեինք, ի՞նչ բռնապետության մասին է խոսքը: Եկեք իրատես լինենք, գնահատենք վիճակը, կառավարության, իշխանության թերությունները ասենք, արարքներն էլ ասենք», - ասել է Խաչատրյանը:«Թերևս քաղաքական կուրությամբ է տառապում և չի հիշում, թե տեղական ինքնակառավարման ընտրություններում այն բոլոր ընդդիմադիր թեկնածուները, ովքեր քաղաքական մեծամասնություն կազմեցին ընտրությունների արդյունքում, այսօր բանտերում են կամ էլ հալածված են, և նա խոսում է Հայաստանում ստեղծված հավասար հնարավորությունների մասի՞ն», - ընդգծեց Լիլիթ Գալստյանը:Թեև նախագահն է հետևում Սահմանադրության պահպանմանը, բայց Վահագն Խաչատրյանը հրաժարվեց մեկնաբանել ԲԴԽ նախագահի պարտականությունները կատարող Գագիկ Ջհանգիրյանի ու նույն կառույցի այն ժամանակ կասեցված լիազորություններով ղեկավար Ռուբեն Վարդազարյանի սկանդալային ձայնագրությունը։Ջհանգիրյանը հորդորում էր Վարդազարյանին պաշտոնից հեռանալ՝ երաշխավորելով՝ այդ դեպքում նրա դեմ քրեական գործեր չեն հարուցվի։«Չեմ ուզում հիմա մեկնաբանեմ, որովհետև իրապես ես այդ լիազորությունները չունեմ», - նշել է նախագահը:Ձայնագրության հրապարակումից հետո ընդդիմադիրները պահանջում են ԲԴԽ նախագահի հրաժարականը։ «Հայաստան» դաշինքի պատգամավորը կարծում է՝ Խաչատրյանը անաչառ չէ, ինչպես սահմանադրությունն է պահանջում, պաշտպանում է միայն իշխանության տեսակետը։«Սկզբում ինքը խոսեց, որ իր սահմանադրական լիազորությունները բավական են, որպեսզի ինքը երկրում կարողանան հետևել Սահմանադրությանը, որպեսզի իշխանազանցություն տեղի չունենա, երկրորդ հարցը Պետրոս Ղազարյանի, որը վերաբերում էր աղմկահարույց, ես կասեի խայտառակ ձայնագրությանը՝ Ջհանգիրյան-Վարդազարյան, միանգամից խուսափեց», - նշեց Գալստյանը:Վահագն Խաչատրյանը ոչ միայն չբողոքեց նախագահի սահմանափակ լիազորություններից, այլև ասաց՝ աշխատանքների ծավալը մեծ է։  "
Քաղաքականություն,"ՀՀԿ-ում դեռ չեն հստակեցնում՝ պահում են պատգամավորական մանդատները, թե հրաժարվում"," Սերժ Սարգսյանի ղեկավարած ՀՀԿ-ում չեն հստակեցնում՝ իրենք ինչ որոշում ունեն՝ պահում են պատգամավորական մանդատները, թե հրաժարվում, ինչպես նախօրեին արեց «Հայրենիք» կուսակցության նախագահ, ԱԱԾ նախկին տնօրեն Արթուր Վանեցյանը։«Հայրենիք»-ից ու ՀՀԿ-ից կազմված 6 հոգանոց ընդդիմադիր «Պատիվ ունեմ» խմբակցության մեծամասնությունը՝ 4-ը Հանրապետական կուսակցության ներկայացուցիչներն են՝ Հայկ Մամիջանյանը, Տիգրան Աբրահամյանը, Տարոն Մարգարյանն ու Աննա Մկրտչյանը։ Թագուհի Թովմասյանն անկուսակցական է։Օգտագործելով Վանեցյանի նույն ձևակերպումը, որ «պատգամավորական մանդատն իր համար ինքնանպատակ չի եղել», նախկին իշխանական կուսակցության փոխնախագահ Արմեն Աշոտյանը ֆեյսբուքում գրել էր՝ «մեզ համար նույնպես խորհրդարանական մանդատները երբեք ինքնանպատակ չեն եղել և ինքնանպատակ չեն»՝ այդպես էլ չհստակեցնելով իրենց հետագան անելիքները:«Բազմաթիվ առողջ ընդդիմադիր ուժերի հետ մենք կիսում ենք միևնույն ռազմավարական նպատակները, որոնց հասնելու համար կողմերը, այդ թվում՝ ՀՀԿ-ն, կարող են տարբեր մարտավարական լուծումների գնալ»,- գրել է Աշոտյանը՝ չմանրամասնելով նաև հետագա մարտավարությունը։Հանրային հեռուստաընկերության եթերում Արթուր Վանեցյանը ևս Նիկոլ Փաշինյանի իշխանության հեռացման հասնելու իր օրակարգը չբացահայտեց։ Խոսելով «Դիմադրության» շարժման մասին՝ ասաց՝ ավելի արդյունավետ կլինի պայքարը տարբեր ուղղություններով շարունակել։«Առանձնանում եմ, որովհետև ես հանդիսանում եմ քաղաքական ուժի ղեկավար, և այդ քաղաքական ուժը որոշել է իր օրակարգով առաջնորդվի: Ես ունեմ իմ օրակարգը, գնում եմ իմ օրակարգով։ Վերջնական նպատակը՝ ճանապարհները և ուղիները, որով պետք է հասնենք այս նպատակին, այս փուլում որոշակի տարբերություն կա։ Տարբերությունը ժամանակը ցույց կտա, եկեք ես հիմա փակագծեր չփորձեմ բացել։ Իմ հետագա գործունեությունը և մնացած գործողությունները կտեսնեք», - ասաց Վանեցյանը։Ընդդիմադիր մյուս՝ 29 հոգանոց «Հայաստան» խմբակցությունը չի հրաժարվի մանդատներից, փոխանցեց պատգամավոր Գեղամ Մանուկյանը։«Մանդատները մեզ տվել է ժողովուրդը, կոնկրետ մանդատ՝ կոնկրետ առաքելությամբ, որի շրջանակներում է նաև «Դիմադրության» շարժումը: Եվ մեր մանդատը մենք նաև Ազգային ժողովում կիրառելու ենք մեր օրակարգով՝ այս իշխանության հեռացում, Փաշինյանի հեռացում՝ հանուն Հայաստանի և Արցախի Հանրապետությունների ապագայի, անվտանգության ու պետականության», - ընդգծեց Մանուկյանը:Ինչպես Վանեցյանի հրաժարականի որոշումը, այնպես էլ նրա հայտարարությունը, որ ընդդիմադիրները տարբեր պատկերացումներ ունեն իշխանափոխության ճանապարհների հարցում, Մանուկյանը ձեռնպահ մնաց մեկնաբանել:«Պատիմ ունեմ» խմբակցության ղեկավարի՝ մանդատը վայր դնելու փաստարկը հետևյալն էր՝ Ազգային ժողովն իր համար դադարել է լինել իշխանափոխության հասնելու արդյունավետ հարթակ, որոշել են շարունակել գործունեությունը խորհրդարանից դուրս։«Ընթերցել եմ հայտարարությունը, հարգանքով ենք վերաբերվում: Արթուր Վանեցյանի հետ եղել է համատեղ պայքար, և վստահ եմ, որ շարունակվելու է: Արթուր Վանեցյանն էլ ակնարկել է, որ այս իշխանությունների հեռացման պայքարը չի դադարել, նշանակում է, որ դեռ համատեղ ակտիվ գործունեություն ծավալելու հնարավորություն ունենք», - ասաց Մանուկյանը:«Ազատության» հարցին՝ զրուցե՞լ է ՀՀԿ-ի հետ, նրանք մնո՞ւմ են «Դիմադրության» շարժման մեջ, ընդդիմադիր պատգամավորը պատասխանեց. «ՀՀԿ-ն նման ոչ մի հայտարարություն չի արել, ավելին, որքան որ Արթուր Վանեցյանի հայտարարությունից հետո էլ հնչել է, ՀՀԿ-ն շարունակում է պայքարը»:ԱԱԾ նախկին տնօրենը երեկ, ըստ էության, նաև ՀՀԿ-ի հետ կապերը խզելու մասին հայտարարություն արեց՝ ֆեյսբուքում գրել էր՝ կուսակցության որոշմամբ դադարում է գոյություն ունենալ ՀՀԿ-ի հետ նախընտրական շրջանում ձևավորած «Պատիվ ունեմ» դաշինքը։ Բայց բաժանումը, կարծես, խաղաղ էր։ ՀՀԿ փոխնախագահ Արմեն Աշոտյանը նույն հարթակում արձագանքել էր Վանեցյանին, որ նրա ու կուսակցության որոշմանը մոտենում է «հարգանքով»։ Ինքը՝ Վանեցյանը վստահություն հայտնել, որ իրենք դեռ միասին ճանապարհ կանցնեն։  "
Քաղաքականություն,Իրավապաշտպան Վարդան Հարությունյանը՝ ԲԴԽ-ի շուրջ զարգացումների մասին," «Ազատություն». - Մեկ ու կես ամսվա ցույցերը ընդդիմության երբեմն-երբեմն ուղեկցվում էին բռնություններով։ Ինչպե՞ս կգնահատեք։Հարությունյան. - Մենք ցույցառատ ժամանակներում ենք ապրել միշտ։ 1988-ից սկսած ցույցերի ավանդույթներ ունենք, և միշտ ցուցարարները եղել են կոռեկտության և օրենքի շրջանակներում։ Մենք նույնիսկ գազոններ չենք տրորել, ծաղիկներ չենք տրորել, մենք իրար նկատմամբ եղել ենք բարյացկամ։ Եղել են նույնիսկ դեպքեր, երբ ցուցարարների նկատմամբ բիրտ ուժ են կիրառել, ապրիլի 12-ը հիշենք 2004 թվականի, մարտի 1-ը հիշենք։ Բայց երբեք ցուցարարները իրենք դուրս չեն եկել օրենքի շրջանակներից, իրենք նախահարձակ չեն եղել։ Էս վերջին դեպքը առաջինն էր երևի մեր պատմության մեջ, ցուցարարներն իրենք էին ագրեսիվ, նրանք էին հարձակվում։ Հիշեց Արմեն Մարտիրոսյանի վրա հարձակումը, էլի մարդկանց վրա հարձակումը, հայհոյանքները, ոչ թույլատրելի բառապաշարը... նորություն էր մեզանում։ Ես սա համարում եմ բացասական երևույթ, նաև պատճառներից մեկը, թե ինչու մարդիկ չգնացին ընդդիմության հետևից։ Ես այն ժամանակ հոդված գրեցի, վերնագիրն էլ դրեցի «Ընդդիմություն, որին հետևել չի կարելի»։ Որովհետև նաև այսպիսի գործողություններ էին նրանք ծրագրել։ Չեմ կարծում, թե դրանք պատահական էին։ Բախումների հետևանքով առաջացած քրեական գործերի դեպքում, տեսեք հիմա էլ են մարդիկ ձերբակալվում, կալանավորվում, ոստիկաններն են ցուցմունքներ տալիս, որ իրենց հարվածել են, կամ իրենց դիմադրել են և այլն, և այլն։ Այդ կարգի դեպքեր եղել են նաև 2008 թվականի մարտի 1-ին։ Մենք հիմա ազատորեն, ես գոնե տարիներ շարունակ խոսել եմ այն մասին, որ չի կարելի երկու ոստիկանի կամ մեկ ոստիկանի ցուցմունքով մարդուն դատապարտել։ Ինչո՞ւ։ Որովհետև 2008 թվականին ցուցմունք տված ոստիկանները նույնիսկ դեպքի վայրերում չէին լինում, նրանք ուղղակի հանձնարարությամբ գնում էին դատարաններ, տալիս էին պահանջվող ցուցմունքները, և մարդկանց դատապարտում էին երկարատև ազատազրկման։ Իսկ այս դեպքում և' ցուցարարները, և' ոստիկանները դեպքի մասնակիցներ են, և ես չեմ կարող ասել, թե այդ ոստիկանի տված ցուցմունքով չի կարելի այ սրան ձերբակալել կամ չձերբակալել։Հարցազրույցն ամբողջությամբ կարող եք դիտել այստեղ.  "
Քաղաքականություն,Արթուր Վանեցյանը հրաժարվում է պատգամավորական մանդատից," «Պատիվ ունեմ» ընդդիմադիր խմբակցության ղեկավար Արթուր Վանեցյանը հրաժարականի դիմում է ներկայացրել։Պատգամավորի մանդատը վայր դնելու պատճառների մասին Ազգային անվտանգության ծառայության նախկին տնօրենը Ֆեյսբուքում է գրել։ Ասում է՝ այդ քայլին է գնացել, քանի որ, կարծում է, որ Ազգային ժողովը դադարել է լինել իշխանափոխության հասնելու արդյունավետ հարթակ. - «Պատգամավորական մանդատն ինձ համար երբեք ինքնանպատակ չի եղել, այն ընդամենը գործիք էր մեր երկրին ու պետականությանը ծառայելու համար: Գործիք, որն այսօր այլևս ինձ համար կիրառելի չէ։ Մենք այսօր կանգնած ենք հայրենազրկման շեմին և սխալվելու իրավունք այլևս չունենք։ Պայքարն այլընտրանք չունի, և ինչպես բազմիցս նշել եմ, այսօր հանուն հայ ժողովրդի, Հայաստանի և Արցախի պայքարում կուսակցական դրոշներ, բաժանարար գծեր ու կարգավիճակներ չկան։ Սա մեր համազգային պայքարն է, և մենք՝ «Հայրենիք» կուսակցության անդամներս, շարունակելու ենք այն մեր ժողովրդի հետ միասին»։«Հայրենիք»-ի ղեկավարն իր գրառման մեջ նշել է, որ կուսակցության որոշմամբ փաստացի դադարում է գոյություն ունենալ ՀՀԿ-ի հետ ձևավորած «Պատիվ ունեմ» դաշինքը։Վանեցյանը Հանրապետականի հետ անցկացրած ճանապարհը կարճ, սակայն հագեցած է համարում. - «Շնորհակալություն եմ հայտնում «Պատիվ ունեմ» և «Հայաստան» խմբակցությունների մեր գործընկերներին միասին անցած ճանապարհի ու համատեղ աշխատանքի համար։ Ուզում եմ վստահեցնել, որ իմ՝ մանդատը վայր դնելու, և «Հայրենիք» կուսակցության՝ խորհրդարանից դուրս պայքարը շարունակելու, որոշումները բացառապես մեր ընտրությունն են և որևէ կերպ չեն կարող կաշկանդող կամ ուղղորդող գործոն հանդիսանալ «Պատիվ ունեմ» խմբակցության մեր գործընկերների, այդ թվում՝ «Հայրենիք» կուսակցության առաջադրմամբ Ազգային ժողով անցած մեր անկուսակցական ընկերների համար։ Այս հարցում յուրաքանչյուրն իր գիտակցված, հիմնավորված ընտրությունը պիտի անի»։Հեղափոխությունից հետո նշանակված և մինչև 2019 թվականի սեպտեմբերը Ազգային անվտանգության ծառայությունը ղեկավարած Վանեցյանը իր գրառման մեջ նաև հայտնել է, որ շարունակելու է պայքարը։ Թե ինչ ձևաչափով, պատգամավորն այսօր հրաժարվեց մեր հարցերին պատասխանել։ Խոստացավ, որ ավելի ուշ կխոսի։Փաշինյանի երբեմնի դաշնակիցն առաջինն էր, որ դեռ գարնանը «Ազատության» հրապարկում բողոքի ակցիա սկսեց՝ վարչապետ Նիկոլ Փաշինյանի հրաժարականին հասնելու պահանջով։ Ավելի ուշ նա «Ազատությանն» ասել էր՝ եթե չհաջողեն, Փաշինյանը մնա վարչապետ, այլևս խորհրդարան չի վերադառնալու։Արթուր Վանեցյանի լիազորությունները կդադարեցվեն նրա հրաժարականի մասին Ազգային ժողովի նախագահի հայտարարությունից մեկ շաբաթ անց՝ եթե նա այդ յոթ օրերի ընթացքում դիմումը հետ չվերցնի։Ըստ Ազգային ժողովի լրատվականի վերջին տվյալի, Վանեցյանը քվեարկություններից ամենաշատ բացակայած պատգամավորներից է։«Պատիվ ունեմ» նախընտրական ցուցակում հաջորդը նախկին ԲՀԿ-ական պատգամավոր Մարտուն Գրիգորյանն է։ Առայժմ հայտնի չէ՝ նա կվերցնի մանդատը, թե ոչ։ Հստակ չէ նաև, թե ով կղեկավարի «Պատիվ ունեմ» ընդդիմադիր դաշինքը։Խմբակցության մյուս պատգամավորները մեր զանգերն անպատասխան են թողնում։   "
Քաղաքականություն,Ընդդիմությունը բազմաթիվ սխալներ է թույլ տվել․ քաղաքական մեկնաբաններ," Ընդդիմության շարժման հրապարակայնորեն բարձրաձայնված նպատակներից որևէ մեկը կարծես թե չի իրականացել, «Ազատության» հետ զրույցում ասաց քաղաքական մեկնաբան Հակոբ Բադալյանը։Բադալյանի կարծիքով՝ ընդդիմությունն էլ շատ լավ պատկերացնում էր փողոցային այդպիսի մեթոդաբանությամբ իշխանափոխության հասնելու անհնարինությունը՝ առաջին հերթին հենց հանրային բավարար աջակցության բացակայաության պատճառով։«Փողոցում մենք տեսնում էինք ոչ միայն ընդդիմություն-իշխանություն պայքարի, այսպես ասենք, տրամաբանություն և գործընթաց, այլ նաև ներընդդիմադիր տարբեր մոտեցումների և տարբեր հավակնությունների դրսևորում, և որոշակիորեն նաև մրցակցություն՝ չնայած մեկ ձևաչափի մեջ գործընթացներին։ Կարծում ենք կային արտաքին որոշակի շարժառիթներ և մոտիվներ», - ասաց քաղաքական մեկնաբանը։Հայաստանյան ներկայիս ընդդիմությունը պարզապես չի հասկացել, թե ինչպես են տեղի ունենում իշխանափոխությունները, հեղափոխությունները, «Ազատության» հետ զրույցում ասաց քաղաքագետ Տիգրան Գրիգորյանը՝ շեշտելով՝ ընդդիմությունն իր քայլերում բազմաթիվ սխալներ է թույլ տվել։«Նրանք վերցրել են այդ գործընթացի միայն մի կոմպոնենտը՝ տեխնոլոգիաները։ Ակնհայտ էր, որ միայն տեխնոլոգիաներով հաջողության հասնելը բավականին դժվար է լինելու։ Երկրորդ սխալը, որ նրանք թույլ են տվել, դա այն ժամանակահատվածն է, որ նրանք որոշել են սկսել այդ շարժումը․ այն հանգամանքը, որ նրանք ընտրել են Նիկոլ Փաշինյանի ապրիլի 13-ի ելույթը որպես իրենց շարժման սկիզբ առնելու ժամանակահատված, կածում եմ, սխալ է եղել, որովհետև, եթե դու խոսում ես ինչ-որ արհավիրքների մասին, սակայն այդ արհավիրքները նույնիսկ տեսականորեն մոտ ապագայում դժվար թե ինչ-որ կերպ իրականանան, պարզ է, որ ինչ-որ լուրջ հասարակական մոբիլիզացիայի չես կորողանալու հասնել։ Ընդհանուր առմամբ, իհարկե բազմաթիվ սխալներ են թույլ տվել և բազմաթիվ, օրինակ, ոչ պոպուլյար դեմքերի հանրային դաշտում երևալը, որոնք ի սկազբանե պիտի վանեին նույնիսկ այն մարդկանց, որոնք կարող էին հակված լինել միանալ այդ շարժմանը», - ասաց Գրիգորյանը։Իսկ վարչապետ Նիկոլ Փաշինյանին իմպիչմենտ հայտնելու մասին ընդդիմության հայտարարությունը, ըստ քաղաքագետի, երես փրկելու եղանակ էր։ «Իրենք վաղուց երևի հասկանում էին, որ շարժումը լճացման մեջ է գտնվում և որևէ լուրջ զարգացումներ տեղի չեն ունենալու, և պարզապես այս հայտարարությամբ փորձել են իրենց երեսը փրկելու միջոցով դուրս գալ այս գործընթացից և այլ գործընթացների մեջ մտնել», - ասաց Տիգրան Գրիգորյանը։     "
Քաղաքականություն,"«Չեմ կարծում, թե հայ-թուրքական բանակցություններն այս պայմաններում հեռանկար ունեն»․ Դավիթ Հովհաննիսյան"," «Չեմ կարծում, թե հայ-թուրքական բանակցություններն այս պայմաններում հեռանկար ունեն»,«Ազատության» «Հարցազրույց Կարլեն Ասլանյանի հետ» հաղորդման ժամանակ ասաց Սիրիայում Հայաստանի նախկին դեսպան, արաբագետ Դավիթ Հովհաննիսյանը։Թուրքիայի մտադրություններն արաբագետը լուրջ չի համարում և դրանք հերթական իմիտացիա որակում՝ շեշտելով՝ Թուրքիայի միակ նապատակն ընդամենը ցույց տալն է, որ հայերի հետ սկսել են բանակցել, խաղաղություն են ուզում, ոչ մի պատերազմի կողմ չեն, որովհետև, ըստ Հովհաննիսյանի, Անկարան վստահ չէ, որ սահմանների բացման դեպքում բոլոր ճանապարհները կկարողանա վերահսկել։ «Ուրեմն ավելի լավ է փակ մնան, ավելի լավ է խոչընդոտես, քան գլոբալ խաղացողների ձեռքը գլոբալ ենթակառուցվածք ընկնի։ Եթե կարող ես փակ պահել, փակ պահի։ Այսինքն՝ ես ոչ մի վայրկյան չեմ կարծել, որ այս բանակցություններն այս պայմաններում հեռանկար ունեն։ Կարող է վաղը փոխվեն պայմանները և շատ հնարավոր է, որ փոխվեն, բայց դեռ դրա նախանշանները գոյություն չունեն», - ասաց Սիրիայում Հայաստանի նախկին դեսպանը։ Էստեղ շատ լուրջ շահերի բախում կա, շեշտեց Հովհաննիսյանը՝ շարունակելով՝ դեմարկացիան մի բան է, բայց դելիմիտացիայի ու ճանապարհների բացման հնարավորությունները կապված են լուրջ գլոբալ ենթակառուցվածքի վրա վերահսկողություն հաստատելու հետ դեպի Կենտրոնական Ասիա, իսկ այնտեղ Չինաստանի հետ կապված շահեր կա։«Այսինքն՝ սա շատ խառը կծիկ է, որը պիտի վերլուծվի, և հասկանալի է, որ ամենաշահագրգիռ կողմը էդ ճանապարհների բացման համար Միացյալ Նահանգներն է՝ եղել են և հիմա էլ կան, որովհետև դա շատ լավ հնարավորություն է արագ հասնել և թափանցիկ ու հասանելի ճանապարհ ունենալ։ Ովքեր են դեմ, Դուք արդեն կարող եք ինքներդ թվարկել», - ասաց Սիրիայում նախկին դեսպանը։Հարցազրույցն ամբողջությամբ կարող եք դիտել ստորև․  "
Քաղաքականություն,ՔՊ-ն գլխավոր դատախազի թեկնածու է առաջադրելու վարչապետի օգնական Աննա Վարդապետյանին," Իշխող ՔՊ-ի հետ մոտ 2 ժամանոց դռնփակ հանդիպումից հետո վարչապետ Նիկոլ Փաշինյանի օգնական Աննա Վարդապետյանը մտքափոխվեց, մոռացավ տված խոստումը, փոխարենը հայտարարվեց, որ լրագրողների բոլոր հարցերին պատասխանեց իշխող խմբակցության ղեկավար Հայկ Կոնջորյանը։«Խմբակցության հետ հանդիպումից հետո բոլոր հարցերի պատասխանները», - ասել էր Վարդապետյանը:Հենց Վարդապետյանն է իշխող խմբակցության գլխավոր դատախազի թեկնածուն։ Այդ պաշտոնին կարող է հավակնել 35-ը լրացրած անձը, նրա դեպքում թույլատրելի շեմը լրացել է մեկ տարի առաջ, Վարդապետյանը 36 տարեկան է։Գործող գլխավոր դատախազի պաշտոնավարման ժամկետը լրանում է 3 ամսից, թեկնածուների առաջադրումներն, օրենքով երեկվանից են սկսել։ «Քաղաքացիական պայմանագրի» թեկնածուն հեղափոխությունից հետո՝ 2019-ին 7 ամիս արդարադատության նախարարի տեղակալն է եղել, 2020-ի մարտից մինչև այժմ վարչապետի օգնականն է։Արդյոք Փաշինյանի օգնական աշխատած պաշտոնյան ընտրվելու դեպքում կարո՞ղ է նրանից անկախ կամ ոչ հօգուտ վարչապետի որոշումներ կայացնել: Օրինակ՝ 44-օրյա պատերազմում զոհվածների ծնողները հենց գլխավոր դատախազից են պահանջում վարչապետին որպես մեղադրյալ ներգրավել՝ հիմք ընդունելով Փաշինյանի հայտարարությունը, թե «պատերազմը հնարավոր էր կանխել, արդյունքում կլիներ նույն իրավիճակը, բայց առանց զոհերի»։Վարդապետյանը հարցն անպատասխան թողեց, ՔՊ խմբակցության ղեկավարը անհոգ էր:«Վստահություն եմ հայտնում, որ միանշանակ տիկին Վարդապետյանը գործելու է Հայաստանի Հանրապետության Սահմանադրության և օրենքների ու իր խղճի շրջանակներում», - ասաց ԿոնջորյանըԻսկ իշխանական «Քաղաքացիական պայմանագրին» չի՞ անհանգստացնում այն սկանդալը, որի կիզակետում անցած տարի հայտնվել էր վարչապետի օգնականը։ Տեսանյութ էր հրապարակվել, որը մեկնաբանելով, հանրապետական նախկին պատգամավոր Ռուբեն Հայրապետյանի փաստաբանը պնդում էր՝ Աննա Վարդապետյանը գործով քննիչի հետ նամակագրությամբ նրան ու որդուն վերաբերվող քրեական գործում խմբագրումներ ու շտկումներ էր արել, ինչի իրավունքը չուներ։ Քննությունից հետո դատախազությունը հայտնեց՝ քրեական գործի հարուցումը մերժվել է, քանի որ քննիչի գործողություններին ապօրինի ներգործության հանգամանքը չի հիմնավորվել:Հայկ Կոնջորյանն էլ ասում է՝ վարչապետի օգնականը թիրախավորվել էր, իսկ այս սկանդալը նրա կարիերայում բիծ չեն համարում. - «Ես գիտեմ, որ ձեր մատնանշած օրինակով, բնականաբար, դա բացարձակապես չի համապատասխանում այն համատեքստին, որը փորձ էր արվում այդ սկանդալի մեջ ներկայացնել»:Ընտրվելու դեպքում սպասելիքներն Աննա Վարդապետյանից, ասաց Կոնջորյանը, օրենքի շրջանակներում գործելն է, իսկ դժվար հարցեր նրան տվե՞լ են։«Մենք հիմնականում տվել ենք մասնագիտական հարցեր տիկին Վարդապետյանին», - պատասխանեց իշխող խմբակցության ղեկավարը:Գործող գլխավոր դատախազին՝ Արթուր Դավթյանին ևս իշխանականները կարող էին առաջադրել, ինչո՞ւ չարեցին, հնարավո՞ր է գոհ չեն նրա աշխատանքից կամ 6 տարի առաջ ՀՀԿ-ի կողմից առաջադրված լինելն էր պատճառը։«Տիկին Վարդապետյանի թեկնածությունը լավագույնն էր մեր քննարկումների ընթացքում և ըստ այդմ կայացրել ենք մեր որոշումը: Թույլ տվեք, որ ես համեմատություններ չանեմ», - ասաց Հայկ Կոնջորյանը: Գլխավոր դատախազի իշխանության թեկնածուն ավելի ուշ, այնուհանդերձ, որոշեց զրուցել լրագրողների հետ. - «Նշաձողն իմ համար բոլոր պաշտոններում եղել է պրոֆեսիոնալիզմը, այս դեպքում ևս բարձր պրոֆեսիոնալ նշաձողն է ինձ համար: Գլխավոր դատախազի պաշտոնում երբևէ կին թեկնածու չի առաջադրվել և այդ հանգամանքը ևս լրացուցիչ ակնկալիք, պատասխանատվություն և նշաձող է պահանջում: Այո, պատասխանատվությունն ահռելի է, և ես զգում եմ այդ պատասխանատվությունը ու կարծում եմ, որ իմ գիտելիքները հնարավորություն կտան ինձ արդարացնելու հանրային ակնկալիքը այս առաջադրումից և նշանակումից: Պարոն Դավթյանի պրոֆեսիոնալիզմը թույլ է տվել համակարգը 2018 թվականից հետո մաքսիմալ պրոֆեսիոնալ, ապաքաղաքական և ինքնավար դիրքում պահել: Կարծում եմ՝ քաղաքական թիմի գնահատականին դեռ կանդրադառնա թիմը, կասի այդ մասին: Այդ նշաձողը պետք է պահել և ավելի բարձրացնել»:ՔՊ-ի համար, ըստ Կոնջորյանի, կարևոր է, որ նաև ընդդիմությունը մասնակցի ընտրությանը, բայց նրանց հետ բանակցել չեն պատրաստվում։ Գլխավոր դատախազի սեփական թեկնածուին ընտրելու համար իշխանության ձայները բավարար են։Ընդդիմադիր «Հայաստան» և «Պատիվ ունեմ» խմբակցություններում դեռ լուռ են՝ թեկնածու կառաջադրե՞ն, իսկ չառաջադրելու դեպքում կմասնակցե՞ն իշխանական թեկնածուի ընտրության հարցով քննարկումներին։Թե ե՞րբ կկազմակերպվի ընտրությունը, ժամկետներ չեն նշվում, Արթուր Դավթյանի պաշտոնավարումը ավարտվում է սեպտեմբերի 15-ին։ Դատախազին Ազգային ժողովն ընտրում է վեց տարի ժամկետով։   "
Քաղաքականություն,Ընդդիմությունը հայտարարում է՝ աշխատելու են «Փաշինյանի պաշտոնանկության գործընթացի ուղղությամբ»," Վարչապետ Նիկոլ Փաշինյանի հեռացման հարցը շարունակում է մնալ ընդդիմության գլխավոր օրակարգը, որի ճանապարհին կիրառելու են նաև նոր գործիք՝ իմպիչմենտի նախաձեռնություն, վստահեցնում է ընդդիմությունը՝ երեկ լուսադեմին Ֆրանսիայի հրապարակից վրանները հավաքելուց ու պայքարը նոր մարտավարությամբ շարունակելու մասին հայտարարությունից հետո։«Պաշտոնանկության գործընթաց․ դրա համար անհրաժեշտ է երկու ուղղություններով գործընթաց․ առաջինը՝ պաշտոնանկության իրավական և քաղաքական հիմքերի ստեղծում, որն առկա է, հստակ է, շատ բան չկա էս ուղղությամբ անելու, և սրա հանրային, ժողովրդական գործուն պահանջի դրսևորում, և երկրորդը՝ ժողովրդի կողմից վարչապետի թեկնածուի առաջադրում», - ասաց Սաղաթելյանը։Իմպիչմենտի կամ վարչապետի պաշտոնանկության գործընթաց սկսելու համար պետք է պատգամավորների առնվազն մեկ երրորդի ստորագրությունը, այդ թվով պատգամավորներ ընդդիմադիր երկու խմբակցություններում չկան։Արդյո՞ք նրանք վստահ են, որ քաղաքացիական պայմանագրում կա գոնե մեկ պատգամավոր, որ կմիանա իրենց նախաձեռնությանը, հետաքրքրվեցինք Ազգային ժողովի ընդդիմադիր փոխխոսնակ Իշխան Սաղաթելյանից:​ «Իմպիչմենտի գործընթացը սկսելու ենք միայն այն ժամանակ, երբ որ դրա հաջողության հասնելու համար լինեն բավարար պայմաններ։ Սրանով Ձեր հարցի ամբողջ պատասխանը, կարծում եմ, կարող եք գտնել», - պատասխանեց նա։Իշխող «Քաղաքացիական պայմանագրում» բացառում են, որ իրենց շարքերից ընդդիմության նախաձեռնությանը միացողներ կարող են լինել։ Իմպիչմենտը հաջողություն չի կարող ունենալ, ընդդմիությանը կմնա սպասել հաջորդ ընտրություններին՝ փորձելու իրենց ուժերը, ասում է Արսեն Թորոսյանը։«Իրանց համակիրների փոքր բանակին նման ստերով սնուցելը ես չեմ կարծում, որ որևէ վտանգ է պարունակում ոչ մեր խմբակցությանը, ոչ կառավարությունը, ոչ էլ մեր երկրին: Դա ավելի շատ իրանց համար է վտանգավոր, որովհետև հերթական ձախողված փորձն է լինելու քաղաքական պրոցեսի», - հայտարարեց Թորոսյանը:Թեև ընդդիմությունը փողոցային պայքարով չհասավ իր առջև դրված վերջնարդյունքին, բայց համարում են, որ մեծ ձեռքբերումներ ունեցան։ Իշխան Սաղաթելյան կարծիքով՝ առնվազն կարողացել են խախտել Փաշինյանի ժամանակացույցը՝ «նոր զիջումների ու երկիրը հանձնելու վերաբերյալ»։Իշխող խմբակցության պատգամավորը, սակայն, տարակուսում է ընդդիմության՝ հաջողությունների մասին հայտարարությունից, վստահ է՝ ընդամենը մեկ տարի առաջ տեղի ունեցած ընտրություններից հետո ընդդիմադիրներն իրենք էլ պետք է հասկանային՝ ցույցերն իշխանափոխության չեն հանգեցնելու։«Դա կլասիկ շարունակություն է իրենց քաղաքական ժամավաճառության, քանի որ իրենց ոչ մի գործողություն, որևէ արդյունքի չի հասնում, և ի սկզբանե այսինքն մեռելածին պրոցես էին իրենք սկսել է, դա հայտնի էր բոլորին, մեզ, այդ թվում՝ իրենց էր հայտնի: Ես նույնիսկ չգիտեմ ինչի համար իրենք դա սկսեցին: Ինչ-որ նոր բան են ուզում մոգոնեն՝ ժողովրդական լեզվով ասեմ», - նշեց Արսեն Թորոսյանը:Վերջին ընտրություններից հետո մինչդեռ շատ բան է փոխվել, վստահ է Սաղաթելյանը. - «Հիմա բոլոր հիմքերը կան, իրավիճակ է փոխվել, սա զարգացնել և շարժումը տանել հաջողության: Ի՞նչ է պետք սրա համար, յուրաքանչյուրը իր վերջնական ջանքը դնի այս գործի մեջ»:Նույն օրակարգով ու նոր մարտավարությամբ շարունակելիս ո՞վ է արդեն ընդդիմության առաջնորդը։ Օրեր առաջ 3-րդ նախագահ Սերժ Սարգսյանը հենց Սաղաթելյանին էր անվանել «ընդդմիության լիդեր»։ Ո՞ր պահին է որոշվել, որ նա է առաջնորդը, հետաքրքրվեցինք ԱԺ փոխնախագահից։«Կարծում եմ՝ որևէ մեկի համար, ներողություն անհամեստության համար, գաղտնիք չի եղել, որ շարժման աշխատանքները համակարգել և կոորդինացրել եմ ես, ու վերջնական որոշումները ընդունելու պատասխանատվությունը դրված է եղել ինձ վրա, էդ համաձայնությանը եկել են շարժմանը մասնակցող բոլոր քաղաքական ուժերի ներկայացուցիչների հետ խորհրդակցությունից հետո», - պատասխանեց Իշխան Սաղաթելյանը:Կան մեկնաբանություններ, որ պաշտոնաթող նախագահը Սաղաթելյանին անվանեց շարժման առաջնորդ ընդդիմության պայքարի եթե ոչ ձախողումից, ապա առնվազն վերջնարդյունքին չհասնելուց հետո, հնարավո՞ր է նման սցենար, հետաքրքրվեցինք ընդդիմադիր գործչից։ Այս հարցին պատասխանելիս արդեն Սաղաթելյանը հրաժարվեց շարժման առաջնորդի կոչումից։«Ես հիմա էլ չեմ ասում, որ ես եմ առաջնորդը, առաջնորդը ինքնահռչակումով կամ նշանակումով չի», - հայտարարեց նա:   "
Քաղաքականություն,Ընդդիմությունը քննարկում է Փաշինյանին իմպիչմենտ հայտնելու հարցը," Ընդդիմությունը քննարկում է վարչապետ Նիկոլ Փաշինյանին իմպիչմենտ հայտնելու հարցը, «Ազատության» «Հարցազրույց Կարլեն Ասլանյանի հետ» հաղորդման ժամանակ ասաց «Հայաստան» խմբակցության պատգամավոր, Դիմադրության շարժման առաջնորդներից Գեղամ Մանուկյանը։«Մինչև օգոստոսի 2-ը, երբ որ սահմանադրորեն ժամկետներն են հստակեցվում, որ հնարավորություն են տալիս ընդդիմությանը իմպիչմենտի մասին հայտարարություն անել, այդ ժամանակ նաև կլինի հայտարարություն», - ասաց Մանուկյանը։Դիտարկմանը, թե առանց Իշխան Զաքարյանի այլևս մեկ երրորդը չունեն նույնիսկ այդ նախաձեռնությամբ հանդես գալու համար, ընդդիմադիր պատգամավորն արձագանքեց՝ «խորհրդարանի իշխանական ճամբարում կան շատ գործընկերներ, որ անցնող շաբաթներին որևէ հրապարակային հայտարարությամբ աջակցություն չեն հայտնել ոչ Փաշինյանին, ոչ էլ այն հայտարարություններին, որոնք sms-ով հանձնարարվում են ՔՊ-ական պատգամավորներին»։«Անկեղծ ասեմ, որ անզեն աչքով էլ երևում է, որ 4-5 կամիկաձե պատգամավորներ կան, որոնք առավոտից գիշեր փորձում են ֆեսբուքյան ստատուսներով, հայտարարություններով աջակցել իշխանությանը», - ասաց Մանուկյանը։ Գեղամ Մանուկյանը նշեց, որ իմպիչմենտի հարցը, որպես որոշում, որ նախաձեռնելու են, առայժմ օրակարգում չկա, հիմա անցնում են Դիմադրության շարժման կառուցվածքային, կազմակերպական ամրապնդման փուլին, որը շատ ավելի լայն հնարավորություններ է տալու շատ ավելի լայն ազգաբնակչություն ընդգրկելու, որից հետո, նրա խոսքով, արդեն իրավիճակը կթելադրի հետագա գործողությունները։   "
Քաղաքականություն,"Վրանը գործիքներից մեկն է, մեր օրակարգը չի փոխվել. Արամ Վարդևանյան"," Վարչապետ Փաշինյանի հրաժարականը պահանջող ընդդիմությունն այսօր լուսադեմին հավաքեց վրանները, թեև օրեր առաջ վստահեցնում էին, թե Ֆրանսիայի հրապարակից հեռանալու մտադրություն չունեն։«Մենք քննարկում ենք ոչ թե վրանները հավաքելու, այլ վրանները ավելացնելու հարցը», - ասել էր ընդդիմության առաջնորդներից Իշխան Սաղաթելյանը։Երևանի կենտրոնական այս հրապարակը փակ էր 45 օր։«Վրանը դա գործիքներից մեկն է։ Ենթադրենք ռուպոր կա այսօր, կա նաև պիկապ։ Ռազմավարությունը որևէ կերպ չի փոխվել, օրակարգը որևէ կերպ չի փոխվել», - ասաց Արամ Վարդևանյանը։Պայքարի այս գործիքից չեն հրաժարվել 44-օրյա պատերազմում զոհված զինվորների մի խումբ ծնողներ։ Նրանք վրաններով տեղափոխվել են Ազատության հրապարակ՝ անժամկետ նստացույցի։Ծնողները չցանկացան խոսել, փոխանցեցին, որ պահանջը նույնն է՝ Նիկոլ Փաշինյանին մեղադրանք առաջադրել 44-օրյա պատերազմի քրեական գործով։Զոհերի ծնողներն այս պահանջով փողոց դուրս եկան, երբ Փաշինյանն Ազգային ժողովում հայտարարեց. «Կարող էինք կանխել պատերազմը, որի արդյունքում կունենայինք նույն այս վիճակը, բայց առանց զոհերի»։Իսկ կեսօրին ինքնաբուխ ակցիայի կոչ էր արել Արամ Վարդևանյանը։ Մի խումբ ցուցարարների հետ Գլխավոր դատախազության մոտ էին, ապա երթով շրջեցին կենտրոնական փողոցներով։«Էս պահի դրությամբ ունենք երեսունից ավել ապօրինի կալանավորված ընկերներ։ Խոսքը գնում է երեսունմեկ կալանավորված մարդու մասին։ Բայց մենք չունենք մի դեպք, որ ոստիկան լինի ձերբակալված կամ կալանավորված։ Էս վիճակը աբսուրդ ա», - հայտարարեց Վարդևանյանը։Նրանց հետ չէին «Պատիվ ունեմ» խմբակցության պատգամավորները։ Արդյո՞ք նախկին նախագահներ Քոչարյանի ու Սարգսյանի թիմակիցների միջև հակասություններ կան մարտավարության հետ կապված։«Ես նման հակասություն չեմ տեսել», - ասաց Արամ Վարդևանյանը։«Պատիվ ունեմ»-ից պատգամավոր Հայկ Մամիջանյանը փոխանցեց՝ ոչինչ չի փոխվել, փողոցային պայքարից չեն հրաժարվել. - «Որևէ փոփոխություն մեր համար գործողությունների տեղի չի ունեցել։ Մենք շարունակելու ենք փողոցային պայքարը»։ԱԺ ընդդիմադիր փոխխոսնակ Իշխան Սաղաթելյանը երեկվա հանրահավաքում ամփոփեց մեկ ու կես ամսվա պայքարի ձեռքբերումներն ու բացթողումները։ Խոստովանեց, որ այս ընթացքում չհաջողվեց Փաշինյանի իշխանությունից հիասթափված քաղաքացիների մեծ զանգվածի համախմբել իրենց շուրջ. - «Մենք դեռ չենք կարողացել այդ բոլոր մարդկանց փողոց դուրս բերե, բերել այս պահքարի հրապարակ։ Սա շատ կարևոր խնդիր է և մեր բացթողումներից մեկը։ Եվ մենք հիմա կանգնած ենք մարտավարության փոփոխության անհրաժեշտության առաջ»։Ընդդիմադիրները հայտարարում են, թե խորհրդարանի նիստերին դեռ չեն մասնակցի, կվերադառնան միայն իրենց օրակարգով։ "
Քաղաքականություն,Ռոբերտ Քոչարյան - Սերժ Սարգսյան - Դաշնակցություն եռյակը փաստորեն Լեռնային Ղարաբաղը վերադարձրել է Ադրբեջանի կազմ. Փաշինյան ," Վարչապետ Նիկոլ Փաշինյանը կատարյալ սուտ է որակում նախկին նախագահներ Սերժ Սարգսյանի և Ռոբերտ Քոչարյանի գլխավորած ընդդիմության պնդումները, թե իրենց պաշտոնավարման տարիներին առաջնորդվել են «Արցախը երբեք չի լինելու Ադրբեջանի կազմում» կարգախոսով:«Բանակցային գործընթացի ողջ պատմության ընթացքում թե՛ Ռոբերտ Քոչարյանը և թե՛ Սերժ Սարգսյանը, այդպիսով նաև նրանց քաղաքական արբանյակ Դաշնակցությունը Արցախը ճանաչել են որպես Ադրբեջանի մաս և/կամ չեն առաջնորդվել «Արցախը երբեք չի լինելու Ադրբեջանի կազմում» սկզբունքով», - հայտարարեց նա։Իր պնդումն ապացուցելու համար Փաշինյանը դրվագներ էր ներկայացնում Քոչարյանի և Սարգսյանի օրոք բանակցված փաստաթղթերից։ Օրինակ, ըստ 1998-ի «Ընդհանուր պետության» առաջարկի, Արցախը Ադրբեջանի միջազգայնորեն ճանաչված սահմաններում էր մնալու, իսկ ղարաբաղցիները պետք է ունենային Ադրբեջանի անձնագիր՝ Լեռնային Ղարաբաղ հատուկ նշումով. - «Այս մասին բնականաբար իմացել են Ռոբերտ Քոչարյանը և թե՛ Սերժ Սարգսյանը և թե՛ Դաշնակցությունը: Տարօրինակ է, թե ինչու համանախագահության այս առաջարկին նրանք չեն արձագանքել, թե Արցախը երբեք չի լինելու Ադրբեջանի կազմում»:Իսկ արդեն Քոչարյանի պաշտոնավարման ավարտին շրջանառության մեջ դրված ու Սերժ Սարգսյանին փոխանցված Մադրիդյան սկզբունքներով, ըստ Փաշինյանի, բացառվել է Ղարաբաղի Ադրբեջանի կազմից դուրս լինելու որևէ գործնական հնարավորություն, քանի որ Երևանը համաձայնել էր Արցախի կարգավիճակը որոշել հանրաքվեով. - «Ռոբերտ Քոչարյան - Սերժ Սարգսյան - Դաշնակցություն եռյակը փաստորեն Լեռնային Ղարաբաղը վերադարձրել է Ադրբեջանի կազմ, որովհետև ասել են, որ 1991 թվականի դեկտեմբերի 10-ին տեղի ունեցած հանրաքվեն Արցախի կարգավիճակը չի որոշել, այսինքն՝ Լեռնային Ղարաբաղը այդ հանրաքվեով անկախություն չի ստացել, կարգավիճակ չի ստացել, և այդ կարգավիճակը որոշվելու է ապագայում տեղի ունենալիք հանրաքվեով»։«Հայաստան» խմբակցության պատգամավոր, Դաշնակցության անդամ Գեղամ Մանուկյանը հարցնում է՝ 2018-ին իշխանության գալուց հետո այս ամենը չի՞ իմացել Փաշինյանը. - «Էդ ժամանակ կարող էր չէ՞ հասկանալ, որ բոլոր նախկինները, ինչպես ինքն է ասում, բանակցել են Արցախը Ադրբեջանի կազմում թողնելու [շուրջ]։ Դրանից հետո էդ ամբողջ պոռոտախոսությունը իր կողմից որ կար՝ Արցախը Հայաստան է և վերջ, բանակցային պրոցեսի, Շուշիում պար տալու... էդ ամեն ինչը ինչի՞ համար էր»։Ընդդիմության վրանները հավաքելուց ժամեր անց իր ելույթում Նիկոլ Փաշինյանը խորհրդարանի ամբիոնից հայտարարեց՝ 2018-ի հեղափոխության խորքային պատճառներից էր, որ մարդիկ հասկացան՝ խաբված են նաև Արցախի հարցում. - «Մարդիկ հասկացան, որ իրենց զոհողությունները ոչ թե պետություն և բանակ են դարձել, այլ եվրոպական ու ամերիկյան անշարժ գույք, օֆշորներում ծվարած արտարժութային հաշիվներ: Ու չնայած մեզ վրա ենք վերցրել պարտության պատասխանատվությունը, արդարամիտ հայ ժողովուրդը, եթե ոչ տեղեկատվությամբ, առնվազն զգացողությամբ հասկացել է, որ այդ պարտությունը մեկ կամ երկու տարում չի ծնվել, այլ 25 երկար ու ձիգ տարիների ընթացքում»։«Փաշինյանը, ուղղաթիռը որ չժանգոտի, շաբաթ մեկ գնում էր չէ՞ ընտանիքի հետ Արցախ։ Որևէ մեկը ասում էր՝ ախպեր, ի՞նչ գործ ունես Արցախում... Որովհետև դա կատարված իրողություն էր, Արցախի պետությունը կար, Արցախի անկախությունը կար։ Որևէ մեկը չի կարողացել արգելի որևէ հայ պաշտոնյայի՝ Փաշինյանից սկսած», - հակադարձեց Մանուկյանը։Չնայած ընդդիմադիրների քննադատությանը՝ Փաշինյանը պնդեց, որ Ղարաբաղի հարցի կարգավորման հիմքում այսուհետև պետք է դրվեն արցախահայերի անվտանգության երաշխիքներն ու իրավունքները՝ դրանցից բխեցնելով կարգավիճակը. - «Ոչ ոք երաշխիք չի կարող տալ, որ խաղաղության օրակարգը հաջողություն կունենա: Սա թե՛ ներսում, թե՛ դրսում հայհոյանքներով, մեղադրանքներով, սպառնալիքներով, վտանգներով, կորուստներով ուղեկցվող ճանապարհ է մեզ համար, և մենք ունենք կամք, վճռականություն՝ այս ճանապարհն անցնելու։ Բայց մեկ բան հաստատ կարող եմ երաշխավորել, որ հակառակ ճանապարհը տանում է ոչ միայն Լեռնային Ղարաբաղի, այլ ևՀայաստանի կործանման, և մենք, իհարկե, սա թույլ տալ չենք կարող»։   "
Քաղաքականություն,"Ընդդիմադիր պատգամավորներին մանդատներից ու պաշտոններից զրկե՞լ, թե՞ ոչ. իշխանականները մտածում են"," Անհարգելի բացակայություններ ունեցող ընդդիմադիր պատգամավորների թվի աճին զուգահեռ իշխանականները մտածում են՝ գնա՞լ նրանց մանդատներից, խորհրդարանում պաշտոններից զրկելու ճանապարհով, թե՞ որևէ քայլ չձեռնարկել մեկուկես ամիս փողոցում վարչապետի հեռացումը պահանջող, Ազգային ժողովի աշխատանքներին չմասնակցող ընդդիմության հանդեպ։Խորհրդարանի նախագահ Ալեն Սիմոնյանը դեռ 2 շաբաթ առաջ էր ասել՝ որոշում չունեն, բայց ինքը տրամադրված է ընդդիմադիրներին մանդատից զրկելու հարցով դիմել Ազգային ժողովի խորհրդին։Իշխող «Քաղաքացիական պայմանագրի» պատգամավոր Հովիկ Աղազարյանի խոսքով՝ խմբակցության վերջին՝ երկուշաբթի օրվա նիստում ևս պաշտոնական քննարկում չի եղել, ուղղակի կարծիքներ են փոխանակել։ Աղազարյանն ընդդիմադիրներին մանդատից զրկելու կողմնակից է։«Չէ՞ որ դա օրինախախտում կարելի է համարել, ոչ հանցավոր եսիմ ինչ, բայց օրինախախտում, հետևաբար, եթե մենք դա չենք անում, նշանակում է՝ ուրեմն մենք պարտակում ենք դա», - ասաց իշխանական պատգամավորը:«Ազատության» դիտարկմանը՝ «եթե անեք, հնարավոր է լինի տեսակետ, որ քաղաքական հետապնդում եք իրականացնում», Աղազարյանն արձագանքեց, - «քաղաքական հետապնդում իրականացնելու հետ ես համաձայն չեմ, որովհետև չէ՞ որ այդ մանդատից ընդդիմությունը չի զրկվում, կոնկրետ անձն է զրկվում մանդատից և իր փոխարեն գալիս է իր հաջորդ գործընկերը: Այստեղ արդեն գալիս է օրենքի մյուս պահը, որ չաշխատելով արդյոք կարելի է աշխատավարձ ստանալ, օրինակի համար, ինչքան էին մեզ քարկոծում, մի քանի անգամ որ ստանում էինք պարգևավճարները»:Հակառակ տեսակետ պաշտպանողների փաստարկը ո՞րն է։ Առանց անուններ տալու՝ Աղազարյանը չթաքցրեց. - «Փաստարկներից մեկը հենց այն է, որ կարող է պատահի որոշ շրջանակների կողմից դա ընկալվի որպես քաղաքական հետապնդում, օրինակի համար, էդպիսի տեսակետներ էլ կան: Կա նույնիսկ տեսակետ, որ իրենք իրենց մանդատն այդ ձևով են իրացնում, էդ ձև են հարմար գտել էդ ժամանակահատվածում: Ես համենայնդեպս իմ ուժերի ներածին չափով պայքարելու եմ, որպեսզի ամենաքիչը պաշտոններից հեռացվեն»:ԱԺ-ի լրատվականի փոխանցմամբ՝ Գարնանային նստաշրջանում քվեարկություններից ամենաշատն անհարգելի բացակայել են բացառապես ընդդիմադիրները։ Օրենքով պատգամավորը մանդատը կորցնելու վտանգի առջև է, եթե մի կիսամյակի ընթացքում քվեարկությունների առնվազն կեսից անհարգելի բացակայել է։Խորհրդարանից 2 շաբաթ առաջվա պատկերն են փոխանցել. մինչև հունիսի 2-ը տեղի է ունեցել 250 քվեարկություն ու գրանցում, 14 պատգամավորներ՝ 13-ը «Հայաստան», 1-ը՝ «Պատիվ ունեմ» խմբակցությունից՝ դրանցից ավելի քան կեսից անհարգելի բացակայել են։ Ամենաշատ բացականերն ունի «Պատիվ ունեմ» խմբակցության ղեկավար Արթուր Վանեցյանը՝ 156, բոլորն՝ անհարգելի։ «Հայաստան»-ից ամենաշատ բացակայողն Էլինար Վարդանյանն է՝ 188 բացակա ունի, դրանցից միայն մեկն է հարգելի համարվել։ Տվյալները կամփոփվեն հաջորդ ամիս։Մանդատներից զրկել-չզրկելու վերջնական որոշումը կայացնողը Սահմանադրական դատարանն է (ՍԴ)։ Պատգամավորի լիազորությունները դադարեցնելու հարցով Սահմանադրական դատարան դիմելու որոշումը ԱԺ նախագահի նախաձեռնությամբ հրավիրած նիստում խորհուրդն է կայացնում, որտեղ իշխող «Քաղաքացիական պայմանագիրն» ունի մեծամասնություն։ Եթե խորհրդի նիստում չի ընդունվում որոշումը, հարցը չի փակվում. առնվազն 22 պատգամավոր դեռ կարող է հավաքվել ու կոլեգայի լիազորությունների դադարեցման հարցով դիմել ՍԴ։Չնայած կարգավորումն օրենքում վաղուց է, բայց բացակայությունների հիմքով պատգամավորին մանդատից զրկելու նախադեպ չի եղել։ «Ինչ վերաբերում է Ազգային ժողովի նախագահի տեղակալը լինելուն, հանձնաժողովի նախագահը լինելուն, այստեղ իրենք պետք է անպայման այդ դիրքերը ազատեն, որովհետև խանգարում են՝ մենք աշխատենք», - ասաց ՔՊ-ական պատգամավոր Վիգեն Խաչատրյանը: Խաչատրյանը չնայած կարծում է՝ ընդդիմադիրները իրենք իրենց են դուրս դրել խորհրդարանից, բայց նրանց մանդատներից զրկելու կողմնակից չէ։ «Եթե զրկում ես, փողոց ես քշում», - ասում է Խաչատրյանը։ Բայց նա ԱԺ նախագահի ընդդիմադիր տեղակալին, հանձնաժողովների նախագահներին պաշտոնանկ անելու կողմնակից է, իր առաջարկը դա է լինելու։«Եթե Ազգային ժողովի նախագահի տեղակալը չի գալիս ազգային ժողովը, ուրեմն նրան ազգային ժողովը չի հետաքրքրում և ինքը պետք է պարկեշտություն ունենա՝ անձամբ հրաժարվի, ասի՝ ես ուրիշ բանով եմ զբաղվում: Ոչ թե պատվաբեր մի բան է, այլ աշխատանք է, մարդ պիտի աշխատի, նույնը՝ հանձնաժողովի նախագահը, մենք այդ իրավունքն ունենք և ես կարծում եմ, որ դա կրացնենք», - ընդգծեց իշխանական պատգամավորը: Եթե նախկինում իշխանականները մանդատներից զրկելու մասին էին խոսում, Ֆրանսիայի հրապարակը բացելուց հետո չեն բացառում, որ պարտականությունները չկատարելու հիմնավորմամբ կարող են ներկայացնել նաև ԱԺ նախագահի ընդդիմադիր տեղակալին հետ կանչելու, ինչպես նաև հանձնաժողովների ընդդիմադիր նախագահների լիազորությունների դադարեցնելու մասին նախագծեր։ Ընդդիմադիր 2 խմբակցությունների պատգամավորները մշտական 12 հանձնաժողովներից 3-ում են նախագահում։ Թույլատրելիի սահմանը հատած անհարգելի բացակայություններ, ըստ ԱԺ-ի, այս պահին նրանցից միայն մեկն ունի՝ տնտեսական հանձնաժողովի նախագահ, Հայաստան խմբակցությունից Վահե Հակոբյանը, ինչպես նաև ԱԺ փոխխոսնակ, նույն խմբակցությունից Իշխան Սաղաթելյանը։ «Մանդատները ընդդիմադիր պատգամավորներին տվել են քաղաքացիները և ոչ թե Ալեն Սիմոնյանը կամ Նիկոլ Փաշինյանը, որպեսզի նրանք էլ որոշեն այդ մանդատների ճակատագիրը», - ասաց «Պատիվ ունեմ»-ից՝ ԱԺ-ի մարդու իրավունքների պաշտպանության հանձնաժողովը ղեկավարող Թովմասյանը:Թագուհի Թովմասյանի կարծիքով՝ ո՛չ մանդատներից, ո՛չ պաշտոններից զրկելու հարցը չի կարող քննարկվել, քանի որ իրենք խորհրդարանից դուրս պաշտոնական պարտականություններ են կատարել։«Պատգամավորի աշխատանքը միայն նիստերին ներկայանալը չի կամ հանձնաժողովի նիստերին ներկայանալը չի: Պատգամավորը առաջնորդվում է իր խղճի մտոք և իր համոզմունքներով, ինչպես Սահմանադրությունում է ամրագրված, հետևաբար, որևէ մեկը չի կարող որոշել՝ պատգամավորը խորհրդարանում պայքարի իր մանդատի շրջանակներում, թե գնա փողոցներում պայքարի կամ մարզերում պայքարի: Հետևաբար, ես չեմ կարծում, որ այս ծրագիրն ընդհանրապես կյանքի կկոչվի: Եթե նույնիսկ այդպիսի փորձ լինի, կարծում եմ, որ մեծապես կձախողվի», - ասաց ընդդիմադիր պատգամավորը:Եթե ընդդիմադիրները զրկվեն մանդատներից, նրանց ընտրական ցուցակներից նույն թվով պատգամավորներ կստանան մանդատներ, եթե պաշտոններից՝ ընդդիմադիրները կարող են նոր թեկնածուների առաջադրել։ Իսկ ահա նրանք կընտրվեն, թե՝ ոչ, դա հարց է, Փաշինյանի իշխանությունը այդ պրակտիկան կիրառել է՝ ընդդիմադիրների առաջադրած թեկնածուին մեծամասնություն ունեցող «Քաղաքացիական պայմանագիրը» ամիսներով չէր ընտրում։   "
Քաղաքականություն,"Ընդդիմությունը բացում է Ֆրանսիայի հրապարակը, սակայն չի վերադառնում խորհրդարան"," Դիմադրության շարժման ղեկավարները որոշել են վերափոխման ենթարկել շարժման կառուցվածքն ու մարտավարությունը: Այս մասին երեքշաբթի երեկոյան Ֆրանսիայի հրապարակում հայտարարեց ԱԺ փոխնախագահ, «Դիմադրություն» շարժման առաջնորդներից Իշխան Սաղաթելյանը:Նա նշեց, որ վաղվանից հավաքելու են այս հրապարակում մայիսի սկզբից տեղադրված վրանները` հավելելով, որ միշտ, «ցանկության և անհրաժեշտության դեպքում երկու ժամ հետո ցանկացած հրապարակում» կվերականգնեն վրանային ավան:«Մեր պայքարի ընթացքում մեր վրանային ավանը լրջագույն հարց է լուծել, բայց մեր պայքարի հետագա արդյունավետությունը վրաններով պայմանավորված չէ: Շարժման ներուժը մեծացնելու, աշխարհագրությունը ընդլայնելու, գործիքակազմը հարստացնելու, նոր մոտեցումներ որդեգրելու, հստակ գործողությունների ծրագրով պայքարը շարունակելու նոր և կարևոր հանգրվանի առջև ենք կանգնած», - հայտարարեց նա: Վարչապետ Փաշինյանի հրաժարականը պահանջող ընդդիմության առաջնորդներից Սաղաթելյանն ասաց, որ ամենշաբաթյա միջոցառումներ են անելու, այդ թվում` փողոցային ակցիաներ, ոլորտային և թեմատիկ խնդիրների մասնագիտական քննարկումներ, պարտադիր գրաֆիկով ժողովրդային հանդիպումներ, շաբաթական առնվազն հանրահավաք, երթ, շարժման տարածքային և ճյուղային ստորաբաժանումների ձևավորում, ներառյալ Արցախում, Սփյուռքում և այլն: Մասնավորապես, հունիսի 18-ին նախատեսված է հանրահավաք, որտեղ ներկայացնելու են, թե ինչպիսի Հայաստան են պատկերացնում, իսկ հունիսի 16-ին` երթ:«Ազատության» հարցին, թե սա նշանակո՞ւմ է, որ վերադառնալու են խորհրդարան, Իշխան Սաղաթելյանը պատասխանեց. «Ո՛չ, բացարձակ: Խորհրդարան վերադառնալու ենք բացառապես մեր օրակարգով, ամեն առավոտ հո դրա մասին պետք է չհայտարարեմ, խորհրդարան վերադառնալու ենք բացառապես մեր օրակարգով, իսկ մեր ու իրենց օրակարգերն այսօր իրար հետ այլևս չեն...»:Արձագանքելով իշխանության դիտարկմանը, թե ինչո՞ւ այդ դեպքում չեն հրաժարվում մանդատներից, ԱԺ փոխնախագահն ասաց. «Այդ մանդատն իրենց հոր տնից մեզ չեն տվել, այդ մանդատը մեզ տվել է ժողովուրդը, իսկ այսօր ժողովուրդը պահանջում է, որ օր առաջ իրենց հեռացնենք, այսօր ժողովրդի մանդատն ու օրակարգն այստեղ է, ոչ թե խորհրդարանում: Երբ որ դա տարանք խորհրդարան, իրենք խորհրդարանից փախան»:Այս պայքարի արդյունքում, ըստ ԱԺ ընդդիմադիր փոխխոսնակի, հասարակությունն արթնացավ, և վերջնականապես փակվեց այն հարցը, թե Արցախի և Հայաստանի անվտանգությունը հետաքրքրում է հանրության փոքր շերտերին. «Միջազգային հանրությունը հասկացավ, որ այստեղ կա արժանապատիվ ժողովուրդ, որին չի կարելի ցանկացած լուծում և զիջում պարտադրել, ձևավորվեց ազգային գաղափարի շուրջ լայն համախմբում, հանրային տարբեր շերտերի և շրջանակների աջակցությամբ: Փաստվեց, որ օրվա իշխանությունը չունի մանդատ` ժողովրդի կողմից երկիրը նոր զիջումների տանելու, ամբողջությամբ կազմաքանդվեցին գործող իշխանության քաղաքական և սոցիալական հիմքերը»:Իշխան Սաղաթելյանի ներկայացմամբ` Նիկոլ Փաշինյանի հեռացման հանրային պահանջը հստակ է և աներկբա, և գլխավոր խնդիրը մնում է չլուծված. «Հայաստանը դեռևս ղեկավարում է մեր բոլորի համար գոյաբանական վտանգ ներկայացնողը», - ասաց նա` հավելելով. «Մենք հեռացնելու ենք Նիկոլին, հեռացնելու ենք հաստատ, բայց դա անելու ենք անարյուն»:Չորեքշաբթի առավոտյան Ֆրանսիայի հրապարակն արդեն բաց էր, վրաններն՝ ապամոնտաժված, երթևեկությունը՝ վերականգնված: Հայաստանի խորհրդարանական ընդդիմությունը ապրիլի վերջից բողոքի ակցիաներ է իրականացնում իշխանափոխության պահանջով, մայիսի 1-ի հանրահավաքում հայտարարվեց անհնազանդության ակցիաներ սկսելու մասին։ Ընդդիմությունը պայքարը սկսել է Արցախի կարգավիճակի նշաձողը իջեցնելու վերաբերյալ վարչապետ Նիկոլ Փաշինյանի հայտարարությունից հետո։ Նրանք պնդում են՝ Փաշինյանի կառավարությունը մտադիր է Արցախը ճանաչել Ադրբեջանի կազմում։  "
Քաղաքականություն,Ընդդիմությունն այսօր կհայտարարի՝ ինչպես է շարունակելու պայքարը," Նիկոլ Փաշինյանի հրաժարականի պահանջով արդեն ամիսուկես փողոց դուրս եկած ընդդիմադիր ուժերն այսօր կհայտարարեն՝ ինչպես է «Դիմադրության» շարժումը շարունակելու պայքարը։Օրերս երրորդ նախագահ Սերժ Սարգսյանը, արդյունավետ որակելով ընդդիմադիրների շարժումը, հորդորել էր սպասել ընդդիմադիր առաջնորդներից Ազգային ժողովի ընդդիմադիր փոխխոսնակ Իշխան Սաղաթելյանի այսօրվա ելույթին։ Անցած շաբաթ հենց Սաղաթելյանն էր ասել, թե նոր մարտավարության խնդիր ունեն, մտածում են որոշ փոփոխությունների մասին, բայց փակագծեր չէր բացել։ Ընդդիմադիր «Հայաստան» դաշինքի պատգամավոր Գեղամ Մանուկյանն ասում է՝ մի քիչ էլ սպասեք՝ հավելելով՝ չգիտի, թե ինչ նկատի ուներ երրորդ նախագահը։«Նախորդ շաբաթներին ամեն օր ինչ-որ նորություն է եղել», - նշեց Մանուկյանը:«Ազատության» հարցին, թե ի՞նչ նկատի ուներ Սարգսյանը, ընդդիմադիր պատգամավորը պատասխանեց. «Ես ընդհանրապես սիրում եմ իմ հայտարարություններն ու ասածները մեկնաբանել»:Օրեր առաջ Իշխան Սաղաթելյանն «Ազատության» հետ զրույցում ասել էր, թե վրանները հրապարակում պետք է շատանան, հիմա լրատվամիջոցներում լուրեր են շրջանառվում, թե հենց այսօր ընդդիմադիրները պատրաստվում են բացել Ֆրանսիայի հրապարակը, հավաքել վրանները, որտեղ փաստացի մեկ ամսից ավելի մարդիկ են ապրում։Վրանները ընդամենը գործիք են, «Ազատության» հետ զրույցում ասաց ընդդիմադիր պատգամավորը, դրանք կարող են մի օր այս, մեկ օր այլ վայրում լինել:«Դա կարող է լինել Շահումյան հրապարակը, Գյումրիի Թատերական հրապարակը, Վանաձորի Արցախի հրապարակը, այսինքն ամբողջ Հայաստանը մեր գործունեության դաշտն է, և ամբողջը բերել կենտրոնացնել վրանների վրա.... կրկնում եմ՝ վրանները գործիքներից մեկն են եղել: Կսպասենք ժամը 19:30-ին ավելի հանգամանալից կխոսի, բայց կրկնում եմ՝ վրանը կեցավայր էր կամ բողոքի դրսևորման մի դրվագ, դա կարող է վաղը լինել նստացույց Մաշտոց պողոտայի վրա, Թումանյան խաչմերուկին որոշենք պատգամավորներով նստենք կամ այցելության գնանք որևէ նախարարի պատասխանատվության կանչելու, պարզաբանում ստանալու: Բոլորը գործիքներ են», - ասաց Մանուկյանը:Հարցին էլ՝ կարծո՞ւմ են, որ այս 40 օրերի ընթացքում հասել են ինչ-որ մի կետի, որ հնարավոր է շարժմանը նոր շունչ տար, թե՞ ի վերջո իրենք էլ են զգացել, որ գուցե մարդիկ հոգնել են և նահանջի տեղ կա, Գեղամ Մանուկյանն արձագանքեց. «Մայիսի 1-ից հետո անցնող շաբաթներին այնքան լուսավոր, նոր դեմքեր եմ տեսել: Մայիսի 1-ով սկսված պայքարը և այսօր էլ չդադարող պայքարը եկավ ասելու, որ հայ ժողովրդի, Հայաստանի հասարակության մի կարևորագույն մասը դեմ է այն ամենին, ինչ որ իշխանությունը նախաձեռնել է»:Իշխանությունը շարունակում է պնդել, որ փողոցում գտնվող ընդդիմադիր ուժերը փաստացի հրաժարվել են իրենց պատգամավորական մանդատներից։ «Քաղաքացիական պայմանագիր» խմբակցությունից Վիգեն Խաչատրյանը կարծում է, որ եթե Ազգային ժողովի փոխնախագահը իրեն ավելի լավ է զգում փողոցում, չի ուզում աշխատել խորհրդարանում ավելի պարկեշտ կլինի հրաժարվել այդ պաշտոնից։ Իսկ թե որքան կտևի ընդդիմության պայքարը փողոցում, դեռ որքան փակ կմնա ֆրանսիայի հրապարակը, իշխանության ներկայացուցիչն առաջարկում է անտեսել այդ հանգամանքը:«Պետք է մոռանալ իրենց գոյության մասին և աշխատել ժողովրդի հետ, բայց այս մարդկանց պետք է հերոսանալ, իրենց պետք է , որ գիշերը մտնեն վրանները հավաքեն, մեկի քթից արյուն գա: Ես պիտի ներողություն խնդրեմ մեր ժողովրդից, որովհետև դա արվում է մեր ժողովրդի նյարդերի հաշվին, բայց ես կարծում եմ, ճիշտը սա է, իրենք պետք է վերջնականապես բացահայտվեն՝ ով են իրենք, վերջնականապես պետք է երևա, որ մարդիկ քաղաքական նպատակներ չունեն, նյութապաշտներ են՝ իմ կարծիքով», - նշեց Խաչատրյանը:Ի դեպ, այսօր առավոտյան ընդդիմադիրներն ահազանգեցին, որ մեքենա է երթևեկել վրաններից մեկի վրա։ Մանուկյանի խոսքով՝ ոչ ոք չի տուժել։ Վարորդին էլ ոստիկանությունը բերման է ենթարկել։ Թե ով է նա և ինչու է վարել վրանների ուղղությամբ, ո՛չ իշխանությունը և ո՛չ ընդդիմությունը չգիտեն։ Ոստիկանությունից էլ մանրամասներ չեն հաղորդում:    "
Քաղաքականություն,"Ի՞նչ անվտանգության երաշխավոր. որտեղ կա Ռուսաստանը, այնտեղ լարվածություն է. Տիգրան Պասկևիչյան
"," Լեռնային Ղարաբաղում առհասարակ պետք է փորձեն գնահատել ու վերագնահատել իրավիճակը, փորձեն հասկանալ` ինչ է իրենց հետ կատարվել, այս համոզմանն է լրագրող, հրապարակախոս Տիգրան Պասկևիչյանը:Ստորև ներկայացնում ենք հատված նրա հետ հարցազրույցից.«Ազատություն». - Ի՞նչ ճակատագիր եք տեսնում Լեռնային Ղարաբաղի համար:Տիգրան Պասկևիչյան. - Լեռնային Ղարաբաղում առհասարակ պետք է փորձեն գնահատել ու վերագնահատել իրավիճակը, փորձեն հասկանալ` ինչ է իրենց հետ կատարվել: Վերջերս մեր Թաթուլը հարցազրույցներ էր արել մի շարք, և այդ հարցազրույցներից ես չստացա, բացառությամբ Վահրամ Աթանեսյանի, չստացավ տպավորություն, որ մարդիկ հասկացել են` ինչ է կատարվել իրենց հետ: Հարց է տալիս, ասում է` հնարավո՞ր է, որ Արցախն ուղիղ խոսի Ադրբեջանի հետ, Արցախի արտգործնախարարը պատասխանում է` այո, բայց հավասարը հավասարը դիրքերից: Դրանից հետո կարելի է անջատել այդ հաղորդումն ու չշարունակել նայել, որովհետև դու հասկանում ես, որ այդ մարդիկ իսկապես չեն հասկացել, որ իրենք այլևս, ոչ թե այլևս, իրենք առաջ էլ հավասարի դիրքերում չէին, բայց հիմա առավել ևս հավասարի դիրքերում չեն:Բայց ես կարծում եմ, որ եթե մտքի հասունություն լինի, պետք է գնալ Ադրբեջանի հետ խոսելու, և կարծում եմ` լավ կլինի, որ Արցախն ու Հայաստանը Ադրբեջանի հետ խոսեն սեպարատ` առանձին և իրենց խնդիրները փորձեն առանձին ներկայացնել:«Ազատություն». - Դուք լավ բան տեսնո՞ւմ եք, որ Ռուսաստանը` անվտանգության երաշխավորն այսօրվա մի լավ օրի չէ, երես են թեքում բոլորը նրանից:Տիգրան Պասկևիչյան. - Գիտեք, այդ անվտանգության երաշխավորը Ռուսաստանի պիտակն է, իրականում ի՞նչ անվտանգության երաշխավոր. Ռուսաստանը որտեղ կա, այնտեղ կա լարվածություն, լարվածության էսկալացիա, և Ռուսաստանի ներկայությունը միայն այդ լարվածությունն է ավելացնելու: Այսօր ի վերջո շատ նոմինալ բան է` իրենք խաղաղապահ են... այնտեղ ներկա լինելը խոսում է նրա մասին, որ իրենք կարող են...Այստեղ մեր խնդիրն է, մենք ինչո՞ւ բերեցինք, ամեն ինչ հասցրեցինք նրան, որ ռուսական ներկայություն առաջացավ, մենք արեցինք դա, որովհետև չգնացինք դիվանագիտական ճանապարհով: Եթե գնայինք դիվանագիտական ճանապարհով, այդ ներկայությունը կարող է լիներ նորից, բայց կարող է լիներ ոչ այս չափի և ոչ այս ազդեցության պոտենցիալով: Պետք էր գնալ խոսակցության, պետք էր գնալ քննարկումների, և պետք չէր ամեն ինչ միանգամից կորցնել:«Ազատություն». - Ձեր վերջին հոդվածներից մեկում կանխատեսել եք, որ Բրյուսել-Մոսկվա, Արևմուտք-Ռուսաստան այս դիմակայությունն ի վերջո Հայաստանի սահմաններ է տեղափոխվելու: Ի՞նչ նկատի ունեք:Տիգրան Պասկևիչյան. - Ես օրինակ էի բերել, որ իրենք, այնուամենայնիվ, ասենք, նստեցին Համաշխարհային երկրորդ պատերազմից հետո ու կիսեցին իրար հետ ամեն ինչ, և այդտեղ էր, որ Ստալինն ուզում էր մտնել Թուրքիա, իբր մեր տարածքներն ազատագրել, բայց հետո ի՞նչ եղավ, ասացին` չէ, արևելյան Եվրոպան` քեզ, բայց այդ կողմերը դու չես գնում, նեղուցներ դուրս չես տալիս, Տրապիզոն և այլն, այս կողմերը չես հասնում, այսինքն` իրենք գերտերություններ են, մեծ տերություններ են, միշտ իրար հետ կարողանում են լեզու գտնել:Հիմա Ուկրաինայի պատերազմից հետո էլ շատ հնարավոր է, որ քանի որ այս պահին մենք նկատում ենք, որ Արևմուտքը ճիշտ է` կռվում է Ռուսաստանի հետ անուղղակիորեն, բայց նաև վախենում է, ուրեմն ինչ-որ բան տալու է Ռուսաստանին, իսկ ի՞նչ կարող է տալ, կարող է այս անգամ հակառակը լինի, տա այս կողմերը, ասի` այս կողմերում դու ինչ ուզում ես` արա, բայց Ուկրաինայի հետ գործ չունես, կամ այն, ինչ որ գրավել ես, դրանից առաջ չպիտի գնաս: Հազար ու մի բան կարող է լինել, մենք պետք է արթուն լինենք, մենք պետք է զգաստ լինենք ու երբեք չտրվենք այն բաներին... Ես ինչի համար էի դա գրել, որովհետև մի հատ հայտարարություն Բրյուսելից է հնչում, մի հատ` Վաշինգտոնից, ու բոլորը միանգամից ասում են` վայ, մենք արդեն արևմտամետ ենք, արևմտյան աշխարհը մեզ հետ է: Չէ, մենք պիտի հասկանանք, կշռադատենք մեր գլխին գալիքը ու պատրաստ լինենք դրան դիմակայելու:«Ազատություն». - Հայաստանի փողոցում էլ չէ՞ կան Արցախը փրկողներ, որոնք ասում են` մենք լինենք իշխանության, այսպես չի լինի:Տիգրան Պասկևիչյան. - Ես չեմ հասկանում` դա ինչ է կատարվում, մի անգամ մի ռուս ժուռնալիստ խնդրեց, որ իրեն ուղեկցեմ այդ միտինգի վայրը, ուղեկցեցի, 10-15 րոպե մնացի այնտեղ, բարեբախտաբար ծանոթ ուրիշ լրագրող հանդիպեց, ես ուղղակի իրեն օգնում էի, մի քիչ թարգմանում էի, խնդրեցի, որ իրենք շարունակեն, ես փախա, որովհետև չտեքստությունից այդ հավաքների, այսինքն` տեքստ չկա բացարձակապես, իմ ականջներն ուղղակի ցավում էին: 15 րոպե կանգնես ու մի հատ բանական միտք չլսես, բարդ է: Փառք եմ տալիս Աստծուն, որ քաղաքի կենտրոնում չեմ ապրում, որովհետև կենտրոնում ապրողներից շատերն արդեն բան են եղել, որ ամբողջ օրն իրենց պատուհաններից լսվում է այդ չտեքստը:Ամբողջությամբ` տեսանյութում.   "
Քաղաքականություն,"Գումար, որ ծախսվել է ոչ քովիդի համար և ոչ նպատակային, ըստ էության, չի եղել. Արսեն Թորոսյանը` զեկույցի մասին"," ԱԺ «Քաղաքացիական պայմանագիր» խմբակցության պատգամավոր Արսեն Թորոսյանը կարծում է` Արցախի հարցն ինքնին չպետք է լինի ներքաղաքական շահարկման թեմա:«Ներքաղաքական շահարկման թեմա լինելն է եղել մեր պրոբլեմը այս վերջին 30 տարիների ընթացքում», - «Ազատության» «Ֆեյսբուքյան ասուլիսի» շրջանակներում ասաց իշխանության ներկայացուցիչը:Առողջապահության նախկին նախարարը անդրադարձավ նաև Հաշվեքննիչ պալատի զեկույցին, ըստ որի` քովիդի համավարակի ժամանակ պետական միջոցներն արդյունավետ չեն ծախսվել։Ստորև ներկայացնում ենք հատվածներ ասուլիսից.Օգտատերերից մեկը հետաքրքրվել էր` «ձեր իշխանությունը կարո՞ղ է երաշխավորել, որ երբեք որևէ փաստաթուղթ չի ստորագրի Արցախն Ադրբեջանի կազմում թողնելու վերաբերյալ»:«Ինքնին ձևակերպումն արդեն մեզ համար` մեր ժողովրդի, ՀՀ-ի, Արցախի մեր հայրենակիցների կյանքի ու անվտանգության համար սպառնալիք է պարունակում: Մենք 30 տարի, եթե մի քիչ էլ ավելի հետ գնանք` մոտ 150 տարի առաջնորդվել ենք այս թեզով` այո-ի կամ ոչ-ի, ընդունելու կամ մերժելու, նույնիսկ բովանդակության մեջ չխորանալով, թե ինչն ենք մերժում, և ինքը չենք մերժում: Ես հիմա ասում եմ, որ ես ինքս և իմ շատ թիմակիցներ, կարծում եմ, հրաժարվում ենք այս շրջանակի մեջ տեղավորվելուց, մենք շրջանակը լայնացնում ենք և փորձում ենք մեր առջև դրված խնդիրների լուծման ճանապարհներ գտնել», - ասաց Արսեն Թորոսյանը` շարունակելով. «Չենք տալու ո՛չ այո, ո՛չ ոչ պատասխան և գնալու ենք լուծումների` հաշվի առնելով Արցախի մեր ազգաբնակչության շահերը` կենսական, ինքնորոշման, անվտանգության, իրենց մշակութային ժառանգության, լեզվի, հավատքի և այլն»:Այդ պրոցեսը դժվարությամբ, բայց առաջնորդելու ենք, նշեց «Քաղաքացիական պայմանագրի» ներկայացուցիչը. «Կստացվի ինչքան խորությամբ դա անել մեր իշխանության ժամանակ, ոչ ոք չի կարող դրան պատասխանել, բայց հակառակն անելը` այդ ամեն ինչը փակել, մերժել, չխոսել դրա մասին, ասել` ոչ մի բան չենք խոսելու ոչ մեկի հետ, մենք տեսնում ենք` ինչի է բերում սովորաբար, պատերազմների, զոհերի, էսկալացիայի, կորուստների», - հավելեց պատգամավորը:Արցախի հարցն ինքնին չպետք է լինի ներքաղաքական շահարկման թեմա, և ներքաղաքական շահարկման թեմա լինելն է եղել մեր պրոբլեմը այս վերջին 30 տարիների ընթացքում, հայտարարեց Արսեն Թորոսյանը:Դիտարկմանը, թե ընդդիմությունն էլ ասում է, որ այսպիսի պատասխաններով իշխանությունը մանիպուլացնում է ժողովրդին, նա արձագանքեց. «Ես էլ ասում եմ, որ հակառակ պատասխաններով տեղի է ունեցել ջայլամային քաղաքականություն երկար տարիներ, որը բերել է աղետային հետևանքների, և մենք նորից չենք կարող մեզ թույլ այդ ճանապարհով առաջ գնալ»:Ինչ վերաբերում է նրան, թե Արցախից պնդում են, որ Արցախը Ադրբեջանի կազմում չպետք է լինի ու վերջ, Արսեն Թորոսյանը շեշտեց. «Այդ թվում Արցախի իշխանությունների հետ ամեն ինչ կոմունիկացվում է ամենաբարձր մակարդակի վրա, միշտ է կոմունիկացվում, և պրոցեսները, որ տեղի են ունենում, Արցախի իշխանությունների գիտությամբ են տեղի ունենում, և ոչ մի այլ բան առանց իրենց գիտության տեղի չի ունենում և չի ունենալու:Հարցը ուրիշ է, հռետորաբանության մեջ է, որ մենք մեր ժողովրդին սնել ենք այդ թեզերով, որ մենք պետք է հավերժ թշնամության մեջ ապրենք մեր հարևանների հետ, հավերժ, ու իրավունք չունենք խաղաղության ձգտելու ո՛չ Ադրբեջանի, ո՛չ էլ Թուրքիայի հետ, ու մեր ժողովուրդը, հատկապես նոր սերունդը, որ միայն դա է լսել, կուրորեն հավատում է դրան, որ չի կարելի հարևանների հետ գոնե խաղաղության…»:Հարցին՝ «ինչքա՞ն եք հանդուրժելու Ֆրանսիայի հրապարակի փակ լինելը, մի՞թե ժամանակը չէ այն բացելու», իշխող կուսակցության պատգամավորն արձագանքեց. «Արդեն նույնիսկ ժամանակը անցել է, ես կարծում եմ, որ պետք է բացել Ֆրանսիայի հրապարակը, և կարծում եմ՝ մեր իրավապահ մարմինները, ամեն դեպքում, հասարակական կարգը պետք է վերականգնեն, որպեսզի մեր քաղաքացիները կարողանան օգտվել այդ հանրային սեփականությունից, որը ինչ-որ մեկի սեփականությունը չի: Ու փորձը վերջին երկու ամիսների ցույց տվեց, որ այդ լայն ընդվզումը, որը կբերեր իշխանությանը ինչ-որ բան անելուն, չկա և չէր էլ կարող լինել իրականում, որովհետև ինչքան էլ որ մեզ սիրեն մեր որոշ քաղաքացիներ կամ չսիրեն, այնուամենայնիվ, ձևավորվել է ժողովրդավարական եղանակներով, ազատ և արդար ընտրությունների միջոցով: Եվ մեր գործընկերների ընդդիմադիր արմատական սխալը հենց այդ է եղել, որ նրանք մեզ վերաբերվում են այնպես, ինչպես մենք էինք վերաբերվում իրենց ժամանակին, սակայն այստեղ կա մի արմատական տարբերություն՝ իրենք չէին ձևավորվել ազատ և արդար ընտրությունների միջոցով, այն դեպքում, որ այսօրվա իշխանությունը, այդ թվում՝ իրենք, Ազգային ժողովում են հենց դրա շնորհիվ կամ պատճառով»:«Հետևաբար, պետք է, այո, վերականգնվի երթևեկությունը Երևանի կենտրոնում», - կրկնեց Թորոսյանը՝ բացասաբար պատասխանելով հարցին՝ «արդյո՞ք իրենց սահմանադրական իրավունքը չէ՝ բողոքի ակցիաներ, ցույցեր անել, 200 հազարից ավելի մարդ է ընտրել այդ ուժերին». - «Ընտրել է, դրա համար էլ իրենք ունեն մանդատներ Ազգային ժողովում, իրենց ընտրողների քվեն առաջխաղացնելու, որը իրենք չեն անում: Իրենք հրաժարվել են իրենց ընտրողներից, ըստ էության, և հիմա զբաղվում են քաղաքական ժամավաճառությամբ՝ անհարմարություններ պատճառելով միաժամանակ մեր մյուս հազարավոր քաղաքացիների, հենց իրենց ընտրողներին»:«Հրապարակներ փակ պահելը իրենց իրավունքը չի, բայց բողոքի ակցիաներ անելը իրավունքն է, բայց բողոքի ակցիան չպետք է անցնի այլոց իրավունքների սահմանը: Ես դրա համար նշեցի մասշտաբայնության հարցը. երբ որ համեմատում են, օրինակ, 2018-ի պրոցեսների հետ, դրանք ընդհանրապես անհամեմատելի պրոցեսներ են», - պնդեց իշխող կուսակցության պատգամավորը:Հաշվեքննիչ պալատի մասնագետները եզրակացրել են, որ համավարակի դեմ պայքարի համար հատկացված միջոցները նպատակային ու արդյունավետ չեն ծախսվել: Զեկույցում 26 միլիարդ դրամի ոչ արդյունավետ ծախսերի մասին է խոսվում:Սրանց անդրադառնալով` համավարակի ժամանակ նախարարի պաշտոնը զբաղեցրած Արսեն Թորոսյանն ասաց. «Մենակ այդ հայտարարություններն ինքնին, որոնք մոլորեցնող ու մանիպուլյատիվ են, հենց վերաբերմունք են մի գործընթացի, որից իրենք ոչինչ չեն հասկանում:Նախ այդ 26.3 միլիարդի մասին, եթե չեմ սխալվում, որ խոսում են, դա ամեն ամիս պահուստային ֆոնդից առողջապահությանը հատկացված գումարների համախմբումն է, այսինքն` այդքան գումար այդ տարվա ընթացքում մենք ծախսել ենք քովիդի վրա, ինչը ենթադրում է կանխարգելում, սարքավորումների գնում, դեղորայք, բուժհաստատությունների այլ ծախսեր»:Գումար, որ ծախսվել է ոչ քովիդի համար և ոչ նպատակային, ըստ էության, չի եղել, ասաց առողջապահական գերատեսչության նախկին պատասխանատուն:«Առողջապահության նախարարությունը Հաշվեքննիչի ցանկացած այսպես կոչված` եզրահանգման տակ, որը ոչ մասնագետի կողմից մասնագիտական եզրահանգում է ենթադրում, տակը գրած է, որ հարգելի՛ գործընկերներ, այսինչ բանն այսպես չէ, բայց Հաշվեքննիչ պալատի կողմից չի ընդունվել, ու թե ինչի չի ընդունվել, ոչ մեկը չի հասկանում: Նաև նույնը ԱԺ նիստի ժամանակ էր, մեր հարգելի գործընկերները այդպես էլ հոդաբաշխ պատասխաններ չտվեցին, թե օրինակ` ԱՆ բացատրություններին ինչու չեն ընդունվել, այլ պարզապես կրկնում էին, որ դրանք արտացոլված են հաշվեքննության մեջ», - հավելեց նա:«Եթե ես ցանկանայի մնալ առողջապահության նախարար մինչև հիմա, ես կլինեի, հավանաբար, առողջապահության նախարար»«Եթե ես ցանկանայի մնալ առողջապահության նախարար մինչև հիմա, ես կլինեի, հավանաբար, առողջապահության նախարար», - ի պատասխան հարցին, թե ինչպես կմեկնաբանի լուրերը, որ ցանկանում է վերադառնալ նախարարի պաշտոնին, ասաց նա` հավելելով. «Ես ունեցել եմ փոփոխություն պաշտոնի (վարչապետի աշխատակազմի ղեկավար- խմբ.), հետո տեղափոխվել եմ ԱԺ իմ ցանկությամբ և ինձ լավ եմ զգում Ազգային ժողովում: Կարծում եմ` մենք մեր կյանքի տարբեր փուլերում կարող ենք տարբեր դերակատարումներ ունենալ մեր երկրին կամ ինչ-որ համայնքին ծառայելիս, և ես առաջնորդվում եմ այդ սկզբունքով»:   "
Քաղաքականություն,Դատարանը մերժեց Մամիկոն Ասլանյանին ազատ արձակելու միջնորդությունը," Վանաձորի նախկին համայնքապետ Մամիկոն Ասլանյանը կշարունակի կալանքի տակ մնալ. դատարանն այսօր մերժեց նրան ազատ արձակելու փաստաբանների միջնորդությունը։Թեև նախաքննությունն արդեն ավարտված է, և գործն ուղարկված է դատարան, բայց դատավորը համարել է, որ Ասլանյանը ազատության մեջ լինելով կարող է խոչընդոտել նաև դատաքննությանն ու ազդել վկաների վրա։Նախկին համայնքապետի կողմնակիցները, որոնք այսօր դատարան էին եկել, հրաժարվեցին մեկնաբանել դատարանի որոշումը։ Դատական նիստի ժամանակ փաստաբաններն ասել էին, թե անհիմն է արդեն վեց ամիս կալանավորված Մամիկոն Ասլանյանին անազատության մեջ պահելը, քանի որ նախաքննության ընթացքում արդեն բոլոր վկաները հարցաքննվել են, և, ըստ փաստաբանների, կոռուպցիայի մեջ մեղադրվող նախկին համայնքապետի դեմ ցուցմունքներ չեն տվել. - «Էդ հարցաքննված անձանց մենք գնանք համոզենք, որ ի՞նչ անեն։ Գան սուտ ցուցմո՞ւնք տան Մամիկոն Ասլանյանի դեմ։ Չկա քրեական գործի նյութերում առկա մի ցուցմունքով արտացոլված հանգամանք, որի հետ որ խոշոր հաշվով համաձայն չլինենք»։Մամիկոն Ասլանյանը, որ 5 տարի ղեկավարել է Վանաձորը, մեղադրվում է իր պաշտոնավարման տարիներին կեղծ փաստաթղթեր կազմելու միջոցով համայնքապատկան հողատարածքներն օտարելու համար։ Այդ անօրինականությունների համար մեղադրանք է առաջադրված նաև նրա երկու ենթակաների՝ իրավաբանի և համայնքի գլխավոր ճարտարապետի նկատմամբ։ Բայց նրանք կալանավորված չեն, դատաքննության ընթացքում կլինեն ազատության մեջ։Ասլանյանն ու իր փաստաբանները մշտապես հայտարարել են, թե այս քրեական գործը քաղաքական դրդապատճառներ ունի. - «Այս քրեական գործը ծնվել է չգիտեմ ինչ ընտրովիության սկզբունքի վրա, և մեր վեց հարյուր հիսուն օտարված հողամասերից չգիտեմ ինչ ընտրովիությամբ ընտրվել է չորս, հինգ... Կարելի էր էս գործը դարձնել հազար երեք հարյուր դրվագ, որովհետև մենք վեց հարյուր հիսուն հողամասի առուծախ ենք ունեցել»։Պաշտպաններն անցած շաբաթ դատարանում պնդեցին, թե որոշումները, որոնք Ասլանյանը կայացրել է իր պաշտոնավարման տարիներին, բխում են օրենքներից։ Ըստ փաստաբան Երվանդ Վարոսյանի, դրանք ապօրինի կարող են համարվել միայն վարչական դատարանի որոշմամբ։ Քանի դեռ վարչական դատարանը վճիռ չունի, դրանք համարվում են իրավաչափ. - «Մեղադրանքի կողմը կարծում է, որ չպիտի նպատակային նշանակությունը համապատասխանեցվեր էն կերպ, ինչպես համապատասխանեցվել է, չպիտի գործառնական նշանակությունը էդ հողատարածքների փոխվեր այնպես, ինչպես փոխվել է... Մենք այլ կարծիքի ենք։ Մենք կարծում ենք, որ ամեն ինչ արվել է հենց այնպես, ինչպես պիտի արվեր։ Բայց այս հարցի քննարկումը քրեական արդարադատության դաշտում չպիտի իրականացվեր, սա վարչական դատարանի քննարկման հարց է»։Մամիկոն Ասլանյանը պաշտոնից հեռացել էր անցած տարի հոկտեմբերին և մասնակցելով ավագանու ընտրություններին, նրա գլխավորած դաշինքն ամենաշատ թվով ձայներ էր ստացել։ «Հայրենիք» կուսակցության ստացած 2 մանդատների օգնությամբ Ասլանյանը կարող էր համայնքի ղեկավարի պաշտոնում վերընտրվել, սակայն նա կալանավորվեց։Մեկ ամիս անց վարչական դատարանը կքննի Վանաձորի ավագանու նկատմամբ սահմանած արգելքը, որից հետո միայն ավագանին հնարավորություն կունենա համայնքի ղեկավարի ընտրության հարցով նիստ անցկացնել։Սակայն Մամիկոն Ասլանյանի կալանքի տակ լինելու պարագայում նրա գլխավորած դաշինքին մեկ ձայն կպակասի Ասլանյանին համայնքի ղեկավարի պաշտոնում ընտրելու համար։Արդյո՞ք ավագանու իշխանական խմբակցությունը կգնա նիստերը բոյկոտելու և նոր ընտրությունների ճանապարհով, դեռ հայտնի չէ։ Հայտնի է միայն, որ մեկ ամիս առաջ նշանակված համայնքապետի ժամանակավոր պաշտոնակատարի միջոցով չեն լուծվում անցած կես տարվա ընթացքում առաջացած խնդիրները։Վանաձորում կառավարման ճգնաժամը շարունակվում է։ "
Քաղաքականություն,"Ընդդիմադիրները նշում են՝ նոր մարտավարության խնդիր ունեն, մտածում են որոշ քայլերի փոփոխության մասին"," Արդեն մեկ ամսից ավելի փողոցում Նիկոլ Փաշինյանի հրաժարականը պահանջող ընդդիմության ներկայացուցիչներն այսօր էլ Ֆրանսիայի հրապարակից շարժվեցին դեպի Բաղրամյան 26, որտեղ նույն ընթացքում մեկնարկում էր ՀԱՊԿ արտաքին գործերի նախարարների խորհրդի նիստը։ Ոստիկանները, սակայն, ցուցարարներին չթույլատրեցին մոտենալ նախագահական նստավայրին։Ընդդիմադիրները, որոնք ցանկանում էին իրենց ձայնը լսելի դարձնել Երևան ժամանած ՀԱՊԿ անդամ պետությունների պատվիրակություններին, կանգ առան Բաղրամյան, Դեմիրճյան փողոցների հատվածում, առաջ գնալու փորձեր էլ չարեցին։ Ոստիկաններն ամբողջ երկայնքով փակել էին փողոցը։«Ձեր ներկայությամբ, ձեր կոչով, ձեր հայտարարություններով, բոլորիս վանկարկումներով մենք հերթական անգամ բոլորին ասելու ենք՝ այն, ինչ որ խոստանում է Նիկոլը չունի որևէ լեգիտիմություն», - հայտարարեց «Հայաստան» խմբակցության պատգամավոր Գեղամ Մանուկյանը:«Պատիվ ունեմ» խմբակցությունից Տիգրան Աբրահամյանն էլ հայտարարեց, որ մինչ այս պահն անհայտ է՝ արդյոք Հայաստանի իշխանությունները պատշաճ կերպով դիմել են ռազմական կառույցին, երբ ադրբեջանական զինուժն անցած տարի ներխուժեց Հայաստանի ինքնիշխան տարածք, արդյոք այդ դիմումը քննարկվել է ՀԱՊԿ-ի տարբեր օղակներում։ Պատգամավորն անդրադարձավ նաև որոշ իրավիճակներում կառույցի անդամ երկրների դիրքորոշումների տարբերությանը։«44-օրյա պատերազմից հետո ՀԱՊԿ որոշ երկրներ դիրքորոշումներ են արտահայտել, որը, բնականաբար, որևէ ձևով չի տեղավորվում դաշնակից պետությունների դիրքորոշումների հետ», - նշեց ընդդիմադիր պատգամավորը:Աբրահամյանն ասաց՝ նմանատիպ միջադեպերն ու հայտարարությունները, որոնք դեմ են հայկական շահին, չպետք է տեղ գտնեն ՀԱՊԿ-ի որևէ ձևաչափում: Ընդդիմադիր պատգամավորը պնդում է, որ այդ հարցերը պետք է քննարկվեն ռազմական դաշինքում։«Քաղաքական ճգնաժամ Հայաստանում չկա, կարող եմ երկու փաստարկ կամ ապացույց բերել ասածիս. նախ՝ անցած ամառ տեղի են ունեցել արտահերթ խորհրդարանական ընտրություններ», - Հայաստանի արտաքին գործերի նախարար Արարատ Միրզոյանի երեկվա այս հայտարարությանն արձագանքելով՝ վարչապետի հրաժարականը պահանջող ընդդիմության ներկայացուցիչները վերստին հայտարարեցին՝ երկրում կա քաղաքական ճգնաժամ։«Տարբեր մարզերից ոստիկաններ Երևան բերելու իմաստը ո՞րն է, որ քաղաքական ճգնաժամ չկա, մետրոյի կայարան փակելու իմաստը ո՞րն է», - նշեց Մանուկյանը:«Կարող էին ասել ճգնաժամ չկա և իրենք մանդատ ունեն ժողովրդի կողմից, ամբողջ խնդիրը այն է, որ իրենք անցած տարի այս օրերին այլ բան են ասել մեր ժողովրդին: Իրենք հստակ իրանց նախընտրական պլատֆորմով խոսել են Արցախի ինքնորոշման մասին, խոսել են իր հայտարարությունների մեջ դեօկուպացիայի մասին, այսօր եկել են, արդեն վերընտրվելուց հետո խոսում են նշաձողը իջեցնելուց և երկիրը նոր զիջումների տանելուց», - ասաց Ազգային ժողովի ընդդիմադիր փոխնախագահ Իշխան Սաղաթելյանը:Իշխան Սաղաթելյանը կրկին պնդեց՝ շարժումը չի մարում և չի էլի մարի, իրենք չեն նահանջելու։ Պատգամավորն իրենց ակցիաներն արդյունավետ գնահատեց, բայց միևնույն ժամանակ նկատեց, որ նոր մարտավարության խնդիր ունեն։ Ընդդիմությունը մտածում է որոշ քայլերի ու գործողությունների փոփոխության մասին։ Թե ինչ, դեռ փակագծեր չեն բացում։Ընդդիմության ներկայացուցիչները երեկ հանդիպել են Հայաստանում գտնվող ժողովրդավարության, և մարդու իրավունքների հարցերով ԱՄՆ փոխպետքարտուղարի տեղակալի հետ։ «Հայաստան» խմբակցության պատգամավոր Գեղամ Մանուկյանն ասաց, որ այդ հանդիպումը փակ է եղել, բովանդակությունը հրապարակման ենթակա չէ։«Հարցերը շատ ծավալուն են՝ դատական համակարգում տեղի ունեցող խայտառակ երևույթների, ոստիկանություն, ոստիկանական գործողություններ, օրենսդրական հարցում խորհրդարանում անհանդուրժողական այն մթնոլորտը, որ իշխող կուսակցությունը ձևավորել է և անցնող 8-9 ամիսներին խորհրդարանական գործողության ընթացքում միշտ կարմիր լույս է վառվել ընդդիմության նախաձեռնությունների մասին», - ընդգծեց Գեղամ Մանուկյանը:«Ազատության» հարցին, թե ինչպե՞ս է արձագանքել ԱՄՆ փոխպետքարտուղարի տեղակալը ընդդիմության բարձրացրած խնդիրներին, հատկապես ոստիկանների գործողությունների վերաբերյալ, Մանուկյանը պատասխանեց, որ ամերիկացի դիվանագետն ուշադրությամբ արձանագրել է իրենց ներկայացրած խնդիրները։Ընդդիմությունն այսօր հանրահավաք չի նախատեսում։  "
Քաղաքականություն,ԳՇ պետը կդառնա պաշտպանության նախարարի առաջին տեղակալ. կառավարությունը հավանություն տվեց օրինագծին," Կառավարությունն այսօր հավանություն տվեց «Պաշտպանության մասին» ու կից օրենքներում փոփոխությունների փաթեթին, իսկ Ազգային ժողով դրանք ներկայացնելու են՝ որպես անհետաձգելի։Հենց այս փոփոխությամբ Փաշինյանի կաբինետը ուզում է ԶՈՒ գլխավոր շտաբի պետին, որը սահմանադրությամբ զինվորական ամենաբարձր պաշտոնյան է, դարձնել պաշտպանության նախարարի առաջին տեղակալ, բայց նաև որ նա չլինի նախարարին փոխարինող անձը։ Սովորաբար առաջին տեղակալն է փոխարինում գերատեսչության ղեկավարին։Նախաձեռնությունը քննադատող պաշտպանության նախկին նախարար, այժմ խորհրդարանական ընդդիմադիր ամենամեծ՝ «Հայաստան» խմբակցությունը ղեկավարող Սեյրան Օհանյանն ասում է՝ պաշտպանության նախարարը քաղաքացիական է, քաղաքական թիմի անդամ, իշխանությունը այս փոփոխությամբ քաղաքականացնում է Գլխավոր շտաբի պետի պաշտոնը։«Կարևոր և առանցքային դրույթները, ըստ էության, երկուսն են, որ Գլխավոր շտաբի պետը դառնում է պաշտպանության նախարարի առաջին տեղակալ, և երկրորդը, որ գնումների ամբողջ համակարգը իրականացվում է Պաշտպանության նախարարության կողմից: Այսինքն Գլխավոր շտաբը գնումներով չի զբաղվում, Գլխավոր շտաբը զբաղվում է բացառապես իր գործառույթներով, նկատի ունեմ Զինված ուժերի համար նախատեսված գործառույթներով», - հայտարարեց վարչապետ Փաշինյանը:Առաջարկվող փոփոխությամբ Զինված ուժերի Գլխավոր շտաբի պետը պաշտպանության նախարարի առաջին տեղակալ է հանդիսանալու ի պաշտոնե: Բայց նա չի լինելու նախարարին փոխարինող առաջին տեղակալ, ենթադրաբար, նրա բացակայության ժամանակ։Գլխավոր շտաբի պետերը Փաշինյանի իշխանության տարիներին ամենաշատն են փոփոխվել՝ չորս անգամ։ Պատերազմից հետո նախկին պետերից մեկը՝ Օնիկ Գասպարյանը պաշտոնանկ արվեց, երբ պահանջեց վարչապետի հրաժարականը։ Նիկոլ Փաշինյանը այն ժամանակ դա ռազմական հեղաշրջման փորձ որակեց, նույն պաշտոնում երկու անգամ նշանակվել և ազատվել է նաև շտաբի վերջին պետը՝ Արտակ Դավթյանը, նա էլ մեղադրյալ է անպիտան հրթիռների քրեական գործով։Ի՞նչն են փոխում, եթե ոչ պատերազմական ժամանակ Սահմանադրությամբ Գլխավոր շտաբի պետը ենթակա է պաշտպանության նախարարին: Մինչ կառավարությունը հիմնավորում է, թե փոփոխությունն անում են բանակի ղեկավարման արդյունավետության բարձրացման նպատակով, նաև՝ Զինված ուժերում խոստացված բարեփոխումների շրջանակներում, պաշտպանության նախկին նախարար Սեյրան Օհանյանը հայտարարում է՝ Փաշինյանի իշխանությունը նաև հոգեբանական խնդիր է լուծում՝ իրեն ավելի վստահ զգալու համար։«Քանի որ իշխանության են եկել անգործ անձնավորություններ, իրենք չեն իմացել՝ ինչպես խնդիրները առաջադրեն Գլխավոր շտաբին, ինչպես պահանջեն, ինչպես օգտագործեն Գլխավոր շտաբն ընդհանուր պաշտպանական քաղաքականության մեջ, ինչպես քաղաքացիական վերահսկողություն իրականացնեն, այդտեղ կառավարման առումով խնդիր է առաջացել: Հիմա ուզում են ասել՝ Գլխավոր շտաբի պետը նախարարի առաջին տեղակալն է, որ ասեն՝ իմ տեղակալն է, բայց իրականում և՛ 2008 թվականից, և՛ մինչև այդ, և՛ 2018 թվականից, և՛ այս գործող «Պաշտպանության մասին» օրենքով այդ հրամանատարական ուղղահայացի մեջ Գլխավոր շտաբը ենթարկվում է պաշտպանության նախարարին», - ընդգծեց Օհանյանը:Ինչ վերաբերում է գնումներին. Գործող օրենքով ՊՆ-ը պատվիրում և ֆինանսավորում է զինված ուժերի համար սպառազինության ու ռազմական տեխնիկայի գնումները, փոփոխությամբ՝ «պատվիրել» բառը առաջարկել են փոխարինել «իրականացնելով»։«Ոչ միայն խոսքը վերաբերում է գնման գործընթացին, այլ վերաբերում է ողջ ապահովմանը: այսինքն ըստ էության մենք պարզ լեզվով կարող ենք նշել, որ Զինված ուժերը պիտի զբաղվեն միայն այն գործով, որ վերապահված է նրանց՝ պաշտպանել Հայաստանի Հանրապետության սահմանները, զբաղվել մարտական պատրաստությամբ, այսինքն այն ամենով, որը բարձրացնելու է մեր բանակ մարտունակությունը: Այլ խնդիրները պետք է իրականացվեն Պաշտպանության նախարարության վարչությունների կողմից, հիմնականում քաղաքացիական, որի արդյունքում Զինված ուժերի մեր գործընկերները կունենան ավելի շատ ժամանակ զբաղվելու իրենց առաքելությամբ», - ասաց պաշտպանության նախարար Սուրեն Պապիկյանը:Պաշտպանության նախկին նախարար Օհանյանն ասում էր՝ իր համար անհասկանալի է՝ ինչ փոփոխություն են ուզում անել, պնդում էր՝ Գլխավոր շտաբը նախկինում էլ գնումներ չի իրականացնել։«Իմ համար անհասկանալի է՝ ինչո՞ւ է Գլխավոր շտաբը 16 թվականից կամ 18 թվականից հետո զբաղվել մատակարարմամբ, երբ «Պաշտպանության մասին» օրենքով դրանով պետք է զբաղվի Պաշտպանության նախարարը, ոչ թե Գլխավոր շտաբը: Իմ համար պարզ չի, որովհետև արանքում ինչ-որ մի բան իրենք փոխել են առանց հասկանալու, որ օրենքն ինչ է», - ասաց նախկին նախարարը:Գրեթե 4 ամիս Գլխավոր շտաբի պետի պաշտոնում նշանակում չնախաձեռնող իշխանությունը հայտարարել է՝ պետ կնշանակվի օրենքի փոփոխությունից հետո։ Դա նշանակում է՝ հետպատերազմական երկրում զինվորական ամենաբարձր պաշտոնը մոտ ապագայում էլ թափուր կմնա։Եթե նախագիծը առաջիկա օրերին հասնի խորհրդարան, այն դեռ պետք է դրվի շրջանառության մեջ, պատգամավորներին էլ նախքան քննարկումը 2 շաբաթ տրվի գրավոր առաջարկների համար։ No media source currently available  "
Քաղաքականություն,"Հայաստանի կառավարությունից չեն պարզաբանում, թե ինչու է Էդմոն Մարուքյանը գործուղվել Արցախ"," Հատուկ հանձնարարարություններով դեսպան Էդմոն Մարուքյանը երեկ Ստեփանակերտում հանդիպել է Արցախի խորհրդարանականներին, թե ինչ առիթով և որ խմբակցությունների անդամների հետ է տեղի ունեցել հանդիպումը, պաշտոնապես չի հստակեցվում։«Ազատությունը» տեղեկությունը փորձեց հենց Մարուքյանից ճշտել։ Դեսպանը հրաժարվեց հարցազրույցից, սակայն հայտնեց, որ ինքն Արցախ հաճախ է այցելում: Հանդիպում է Արցախի իշխանության տարբեր ճյուղերը ներկայացնող գործընկերների, քաղաքական ուժերի առաջնորդների, հասարակական գործիչների, մտավորականների հետ, նաև Հայ առաքելական եկեղեցու Արցախի թեմի առաջնորդի հետ. - «Բնականաբար հանդիպումների ժամանակ լսում եմ նրանց առաջարկությունները, մտահոգությունները և պատասխանում բարձրացված հարցերին: Մեր շփումները մշտական են և շարունակական»։Ավելի վաղ լրատվամիջոցները գրել էին, թե Արցախում գտնվող հատուկ հանձնարարություններով դեսպանի հետ հրաժարվել են հանդիպել ընդդիմադիր երեք խմբակցությունները՝ «Արդարությունը», Հայ հեղափոխական դաշնակցությունը և Արցախի ժողովրդավարական կուսակցությունը։Իսկ Մարուքյանը, հակադարձելով այդ հրապարակումներին, իր էջում գրել էր. - «Ցավալի է, որ կան գործիչներ, ովքեր ստի միջոցով փորձում են խաթարել Հայաստանի և Արցախի պետական պաշտոնյաների համատեղ աշխատանքը: Արցախի խորհրդարանում շուրջ երկու ժամ հանդիպումներ եմ ունեցել, այդ թվում ընդդիմադիր խմբակցությունների պատգամավորների հետ: Քննարկել ենք բարձրացված բոլոր հարցերը, մտահոգություններն ու առաջարկությունները»։Հատուկ հանձնարարություններով դեսպանը, սակայն, հրաժարվեց մեզ հայտնել, թե մասնավորապես որ խմբակցությունների մասին է խոսքը։ Արցախի խորհրդարանում 5 խմբակցություն կա, որից 4-ը ընդդիմադիր։ Այս ուժերի ներկայացուցիչներն այսօր ողջ օրվա ընթացքում կա'մ հրաժարվեցին մեկնաբանությունից, կա'մ էլ մեր զանգերն անպատասխան թողեցին։Թե ինչու է Էդմոն Մարուքյանը գործուղվել Արցախ, Հայաստանի կառավարությունից էլ չեն պարզաբանում։ Ի դեպ, Ստեփանակերտում հատուկ հանձնարարություններով դեսպանին Ազգային ժողով մտնելիս ցուցարարներն են դիմավորել՝ հարցնելով. - «Պարոն Մարուքյան, կարո՞ղ եք ասել՝ Արցախը Ադրբեջանի կազմում չի լինելու»։Օրերս արցախի ընդդիմադիրները Երևանում հանդիպել էին վարչապետի հրաժարականը պահանջող հայաստանյան խորհրդարանական ընդդիմության ներկայացուցիչների հետ, հանդիպումից հետո հայտարարել, թե քննարկել են Արցախի ու Հայաստանի շուրջ ստեղծված մարտահրավերներն ու սպառնալիքները, պայմանավորվել են աշխատանքներ իրականացնել Արցախում, Հայաստանում և Սփյուռքում` շարժման ընդլայնման ուղղությամբ:Երեկ Արցախում է եղել նաև Հայաստանի գլխավոր դատախազ Արթուր Դավթյանը։ Պաշտոնյան Ստեփանակերտում հանդիպել է Արցախի գլխավոր դատախազ Գուրգեն Ներսիսյանի, ինչպես նաև նախագահ Արայիկ Հարությունյանի հետ:Այս այցին Բաքուն էր արձագանքել։ Ադրբեջանի արտգործնախարարությունը Հայաստանի գլխավոր դատախազ Արթուր Դավթյանի այցն Արցախ գնահատել է որպես «երկու երկրների հարաբերությունների կարգավորումը լրջորեն վնասող քայլ»:Ադրբեջանի արտաքին քաղաքական գերատեսչությունը պնդում է, թե հայկական կողմի «նման անպատասխանատու և սադրիչ քայլը» ցույց է տալիս, որ Երևանն անկեղծ չէ կարգավորման գործընթացում, և ստվեր է գցում միջազգային միջնորդների ջանքերի վրա:  "
Քաղաքականություն,Անահիտ Ավանեսյանը դիմել է ԱԺ՝ էթիկայի հանձնաժողով ստեղծելու ընդդիմադիրների մասնակցությամբ միջադեպի առնչությամբ," Առողջապահության նախարար Անանհիտ Ավանեսյանն Ազգային ժողով է դիմել՝ էթիկայի հանձնաժողով ձևավորելու խնդրանքով երեկ նախարարությունում տեղի ունեցած միջադեպից հետո, երբ «Հայաստան» և «Պատիվ ունեմ» դաշինքի 3 պատգամավորներ, շրջանցելով ոստիկանական անցակետը, մտել էին նրա խորհրդակցական սենյակ ակցիա անելու։Ավանեսյանի սենյակ ներխուժած պատգամավորներն իրենց հետ բերել էին անցած տարի մեծ աղմուկ բարձրացրած կադրերից| լուսանկարներ դիահերձարանից, որտեղ 44-օրյա պատերազմի զոհերի աճյունները պահված էին ոչ պատշաճ պայմաններում, պարկերով դրված էին դիահերձարանի հատակին։Ակցիայից անմիջապես հետո պատգամավոր Քրիստինե Վարդանյանը գրառում արեց՝ հիշեցնելով, որ այդ միջադեպից հետո Ավանեսյանն այդպես էլ հրաժարական չտվեց։Մինչ պատգամավորը իր ու 2 գործընկերների երեկվա արածը քաղաքական ակցիա է անվանում, առողջապահության նախարարն ասում է՝ տեղի ունեցածը խուլիգանություն էր, ավելացնում, որ պատգամավորական մանդատ դեռ չի նշանակում իրավունք ունենալ նման վարք դրսևորելու. «Ես կարծում եմ, իհարկե, Ազգային ժողովում համապատասխան էթիկայի հանձնաժողովը, որը ստեղծվի, մանրամասն կքննի այս վարքագիծը և կքննի նաև համատեքստում այդ անձանց կողմից ընդհանուր առմամբ պատգամավորին ոչ հարիր գործելաոճ ունենալու հանգամանքը և կոնկրետ դեպքը, և խստորեն արձագանք կլինի դրան համապատասխան»։Ավենեսյանի դիմումից հետո, ըստ կանոնակարգ օրենքի, Ազգային ժողովում կորոշեն՝ իսկապես պե՞տք է ստեղծել հանձնաժողով, թե ոչ։ Եթե այն ստեղծվի, կքննի պատգամավորների վարքագիծը, կտա եզրակացություն 2 ամսվա ընթացքում, սակայն այդ եզրակացությունը չի կարող ենթադրել պատգամավորներին առնչվող որևէ իրավական գործընթաց և կմնա միայն էթիկական գնահատականի շրջանակում։«Հայաստան» դաշինքից Քրիստինե Վարդանյանը հակադարձում է՝ չի ցանկանում ինքն իրեն պաշտպանել, ասում է՝ ժամանակը կտա գնահատականն իրենց ակցիայի մասին. «Իսկապես շատ կցանկանայի, որ մեր երկրում ամեն ինչ քննվեր, ստանար արդար պատասխանը, և բոլոր մեղավորները պատժվեին, օրինակ՝ քննվեր՝ ինչպես ստացվեց, որ տղաների աճյունները պահվեցին այդպես, բոլոր պատասխանատուները պատժվեին»։Մյուս կողմից՝ պատգամավորը ենթադրում է, որ էթիկայի հանձնաժողովին դիմելն իրենց վախեցնելու փորձ է, ասում է՝ չի ստացվի. «Օգտագործում են ցանկացած գործիք, ընդդիմադիր հայացքներ ունեցող մարդկանց վրա ճնշում գործադրելու համար։ Իրենց թվում է, որ հիմա փողոց դուրս եկած մարդկանց կարելի է ճնշել քրեական գործերով, զանգերով, կարելի է ճնշել օրինակ՝ էթիկայի հանձնաժողով ստեղծելու մասին լուրով կամ այդ հանձնաժողովը ստեղծելով»։

Ոչ թե վախեցնելու, այլ քաղաքակիրթ հարաբերվելու դրդելու փորձ է որակում Անահիտ Ավանեսյանը էթիկայի հանձնաժողովին դիմելու նախաձեռնությունը։ Նա վստահեցնում է՝ պատգամավորները կարող էին հեշտությամբ, նախապես պայմանավորվելով, հանդիպել իր հետ առանց «գռեհիկ շոուի կամ ներկայացման»։«Ազգային ժողովը բաց է, 21 թվականի ընտրությունների արդյունքում ընտրվել են պատգամավորներ, և նրանք պարտավոր են գալ իրենց աշխատանքի վայր, նաև ունեն բոլոր հնարավորությունները, հարթակները՝ հանդիպելու նախարարների հետ, ուղղելու հարցեր, քննադատություն և այլն», - նկատեց նա։

Ազգային ժողովից հայտնում են, որ ստացել են Առողջապահության նախարարությունից ուղարկված դիմումը, առաջիկայում կհայտնեն՝ էթիկայի հանձնաժողով կստեղծվի, թե ոչ։
No media source currently available  "
Քաղաքականություն,Ընդդիմադիրները ԱԳՆ-ի մոտ են՝ «հստակ ուղերձ ունեն Լավրովին»," Իշխանությունների հրաժարականը պահանջող ընդդիմությունը վաղ առավոտյան Ֆրանսիայի հրապարակից երթով շարժվեց դեպի Արտաքին գործերի նախարարություն, որտեղ մեկնարկում էր Հայաստանի և Ռուսաստանի արտգործնախարարների հանդիպումը։Ցուցարարներն ԱԳՆ շենքին մոտենալ չկարողացան, մեծաթիվ ոստիկաններ փողոցի ամբողջ երկայնքով պատնեշ էին կազմել։ Ընդդիմադիրները կանգ առան հարևանությամբ գտնվող Գլխավոր դատախազության դիմաց և չփորձեցին առաջանալ։ԱԺ փոխնախագահ Իշխան Սաղաթելյանը («Հայաստան») և մյուսներն իրենց ելույթներում նախ ողջունում էին Սերգեյ Լավրովին, ապա ներկայացնում իրենց ուղերձները. - «Այստեղ ենք՝ շատ հստակ մեր ուղերձը փոխանցելու, որ այն մարդկանց հետ, ովքեր ներկայանում են Հայաստանի իշխանություն, Դուք բանակցություններ եք վարում, իրենք կապ չունեն հայ ժողովրդի կամքի և դիրքորոշման հետ, իրենց հետ ձեռք բերված ցանկացած պայմանավորվածություն առոչինչ է»։Անցնող շաբաթներին ընդդիմադիրները նման ակցիաներ էին կազմակերպել նաև Լիտվայի ու Չեռնոգորիայի նախագահների այցերի ընթացքում։«Հայաստան» խմբակցությունից Արամ Վարդևանյանն իր ուղերձը ռուսերենով ներկայացրեց. - «Մարդկանց այդ խումբը սեփական շահերն է ներկայացնում, ոչ թե հայ ժողովրդինը։ Եթե անգամ նրանք խոստումներ տան, թե պատրաստ են տարբեր փաստաթղթեր ստորագրել, դրանք որևէ իրավական ուժ չեն ունենա»։Ընդդիմադիր «Պատիվ ունեմ» խմբակցությունից Հայկ Մամիջանյանը Ռուսաստանից ունեցած ակնկալիքներից խոսեց։ Նա ընդգծեց, որ իրենք ցանկանում են պատասխան ստանալ, թե երբ են ադրբեջանական ուժերն Արցախի Փառուխ գյուղից ու Քարագլխի բարձունքից հետ քաշվելու ելման դիրքեր։Պատգամավորը խոսեց նաև գերիների վերադարձի մասին՝ շեշտելով, որ նոյեմբերի 9-ի հայտարարությունը նաև Ռուսաստանի նախագահ Վլադիմիր Պուտինն է ստորագրել. - «Մենք հույս ունենք, որ այս տարվա ցրտաշունք ձմռանը մեր արցախցի հայրենակիցներին առանց գազ թողնելը, գազամատակարարման կասեցումը, որը ոչ այլ կերպ, քան սոցիալական տեռոր անվանել հնարավոր չի, այլևս երբեք չի թույլատրվի մեր բարեկամների կողմից ադրբեջանական ուժերին»։Ի դեպ, ընդդիմադիրների գործողություններին անդրադարձ եղավ արտգործնախարարների ասուլիսում։ Ռուս լրագրողի հարցին պատասխանելով՝ Արարատ Միրզոյանն ասաց, թե Հայաստանում քաղաքական ճգնաժամ չկա, որովհետև նախ անցած տարի արտահերթ ընտրություններ եղան, իսկ փողոցային ակցիաներին մասնակցող մարդկանց թիվն, ըստ նախարարի, ցույց չի տալիս, թե ընդդիմադիրները քաղաքացիների աջակցությունն են վայելում. - «Որքանով որ հասցրել եմ հետևել և հասկանալ, հանրահավաքներ կազմակերպող և մասնակցող ուժերը խոսում են այն մասին, որ Հայաստանի Հանրապետությունը ճիշտ քաղաքականություն չի վարում Լեռնային Ղարաբաղի հարցում, ճիշտ քաղաքականություն չի վարում Արդբեջանի հետ բոլոր թվարկածս ուղղություններում բանակցություններում, ճիշտ քաղաքականություն չի վարում Հայաստանի և Թուրքիայի կարգավորման գործընթացում և այլն, և այլն։ Եվ էստեղ պետք է ասեմ, որ տարօրինակորեն մենք չենք տեսել հայտարարություններ այն մասին, [որ] եթե մեր կառավարությունը հրաժարական տա և իշխանությունը ինչ-որ կերպ փոխանցվի այդ ուժերին... նրանք պատրաստվում են, օրինակ, չեղարկել նոյեմբերի 9-ի եռակողմ հայտարարությունը, կամ 2021 թվականի հունվարի և արդեն նոյեմբերի 26-ի Սոչիի եռակողմ հայտարարությունները»։Արտգործնախարարության շենքին հարակից հատվածում ելույթներից հետո ցուցարարները շարժվեցին դեպի մայրաքաղաքի գլխավոր ճանապարհային հանգույցներից մեկը՝ Ֆրանսիայի հրապարակ, որը նրանք փակ են պահում մայիսի 1-ից։ Այստեղ երեկոյան հանրահավաք է նախատեսված։ Ընդդիմությունը պնդում է՝ իշխանությունները մտադիր են Արցախն Ադրբեջանի կազմում ճանաչել։ Իշխանությունները հերքում են այս մեղադրանքները։Արարատ Միրզոյանը և Սերգեյ Լավրովն այսօր Երևանում կքննարկեն հայ-ռուսական երկկողմ հարաբերությունների, ԵԱՏՄ-ում, ՀԱՊԿ-ում, ԱՊՀ-ում և այլ միջազգային հարթակներում փոխգործակցության հարցեր: Ըստ Ռուսաստանի արտգործնախարարության պաշտոնական ներկայացուցիչ Մարիա Զախարովայի, նախատեսվում է քննարկել նաև Հայաստանի, Ադրբեջանի և Ռուսաստանի ղեկավարների միջև 2020 թվականի նոյեմբերի 9-ին, հունվարի 11-ին և 2021-ի նոյեմբերի 26-ին ձեռք բերված համաձայնությունների կատարման ընթացքը։ Լավրովի հանդիպումներ կունենա նաև վարչապետ Նիկոլ Փաշինյանի և նախագահ Վահագն Խաչատրյանի հետ։Ռուսաստանի արտգործնախարարն այսօր վաղ առավոտյան իր հայաստանցի պաշտոնակցի ուղեկցությամբ այցելել է Հայոց ցեղասպանության հուշահամալիր և հարգանքի տուրք մատուցել Ցեղասպանության զոհերի հիշատակին:Ռուսաստանի արտգործնախարարը Երևան է ժամանել Անկարայից, որտեղ բանակցություններ է վարել իր թուրք պաշտոնակցի հետ:    "
Քաղաքականություն,"«Խոսում են դատական իշխանության անկախությունից, ո՞նց կարա էս աստիճան փակ քննարկում լինի». ընդդիմադիր պատգամավոր"," «Հայաստան» խմբակցության պատգամավոր Արամ Վարդևանյանն ու գործընկերերը՝ «Պատիվ ունեմ»-ից Հայկ Մամիջանյանը զայրացել էին՝ ինչո՞ւ ընդդիմադիրները հրավիրված չեն ու չեն կարող մասնակցել դատական իշխանության խնդիրներին առնչվող խորհրդաժողովին։«Խոսում են՝ դատական իշխանություն, դատական իշխանության անկախություն, սա ո՞նց կարա էս աստիճան փակ քննարկում լինի», - նշեց «Հայաստան» խմբակցության պատգամավոր Արամ Վարդևանյանը:«Դատական իշխանությունը՝ որպես ժողովրդավարության երաշխավոր» խորագրով միջոցառմանը մասնակցում էին Արդարադատության նախարարը, Սահմանադրական դատարանի, Վճռաբեկ դատարանի նախագահներն ու եվրոպացի բարձրաստիճան հյուրեր, այդ թվում՝ Հայաստանում Եվրամիության պատվիրակության ղեկավարը, Եվրոպայի խորհրդի երևանյան գրասենյակի ղեկավարը, Վենետիկի հանձնաժողովի նախագահը։ Լրագրողներն էլ չկարողացան մտնել շենք։«Ընդդիմադիր պատգամավորների մասնակցությունը տվյալ միջոցառմանը արգելված է, մուտքը հրավիրատոմսերով է միայն», - ասաց «Պատիվ ունեմ» խմբակցության պատգամավոր Հայկ Մամիջանյանը:«Լավ, պատգամավորներից ինչը պետք է փակ լինի, այսինքն՝ պետական գաղտնիքից մինչև ամենաբարձր գաղտնիության թույլտվություն ենթադրողը պատգամավորների համա բաց է: Եվ կարելի է ասել ներկա իշխանության տերմիններով ասած՝ նախկինում էդ որտե՞ղ էր, որ նման հանդիպումները փակ էին լինում», - նշեց Վարդևանյանը:Ավելի ուշ պարզվեց, որ Սահմանադրական դատարանի ու Եվրոպայի խորհրդի կազմակերպած խորհրդաժողովին նաև իշխող ուժի ներկայացուցիչները հրավիրված չեն եղել։ Այս մասին Սահմանադրական դատարանից հայտնեցին։ Լրատվամիջոցներին էլ հրավեր չէր ուղարկվել, թե ինչո՞ւ, պարզ չէ։ Հրավերը ստացել էին միայն Հանրային հեռուստաընկերությունն ու «Արմենպրես» լրատվական գործակալությունը։«Կարծում եմ, որ մենք կքննարկենք երկու ընդդիմադիր խմբակցություններով», - ասաց Մամիջանյանը«Պատիվ ունեմ» խմբակցության պատգամավոր Հայկ Մամիջանյանը հայտարարեց՝ իրենք թույլ չեն տալու, որ Հայաստանում գործող եվրոպական կառույցները խարխլեն Եվրամիության արժեքներն ու ինստիտուտների նկատմամբ վերաբերմունքը։ Պատգամավորը հայտնեց, որ ընդդիմադիր երկու խմբակցությունները կքննարկեն ու հնարավոր է՝ այս մասին բողոքեն արդեն Եվրոպայի խորհրդին։«Չեմ կարծում, որ բացի ծիծաղից ու զարմանքից որևէ այլ էմոցիա կարող է առաջանալ Եվրոպայի խորհրդի կենտրոնական գրասենյակում, երբ ստանան նամակ, որը վերնագրված է, որ ընդդիմադիր պատգամավորները, ընդ որում, պարոն Վարդևանյանի պարագայում Պետաիրավական հանձնաժողովի անդամ պատգամավորը չի հրավիրվել և արգելվել է մասնակցությունը դատական ռեֆորմների վերաբերյալ քննարկմանը», - նշեց Հայկ Մամիջանյանը:Ընդդիմադիրները երեկ էլ հավաքվել էին Հայաստանում եվրամիության ներկայացուցչության դիմաց՝ դեսպան Անդրեա Վիկտորինից պահանջելով դատապարտել անցած ուրբաթ նույն հատվածում տեղի ունեցածը։Խորհրդաժողովը լուսաբանելու հնարավորություն ստացած «Արմենպրես»-ի փոխանցմամբ՝ դեսպան Անդրեա Վիկտորինն անդրադարձել է հայաստանյան ներքաղաքական իրավիճակին։ Եվրոպացի դիվանագետը ասել է, որ Եվրամիությունը հետևում է Հայաստանում ներքաղաքական իրավիճակին և բողոքի ցույցերին։ Նա անհրաժեշտ է համարել որոշ միջադեպերի քննությունը։«Բոլոր կողմերին մեկ ուղերձ ենք փոխանցում՝ նվազեցնել լարող իրավիճակը: Շատ կարևոր է, որպեսզի մարդիկ կարողանան ազատ բարձրաձայնել իրենց կարծիքը, իսկ իրավապահ մարմիններն ու ոստիկանական ուժերը պետք է ձեռնպահ մնան բիրտ ուժի գործադրումից: Տեղի ունեցած որոշ միջադեպեր ենթակա են քննության, որոշ դեպքերում դա արդեն իսկ տեղի է ունենում, գործերը հասնում են դատարան և կայացվում է որոշում: Այդպես է աշխատում ժողովրդավարությունը», - նշել է ԵՄ պատվիրակության ղեկավարը։ԵՄ դեսպանը, «Արմենպրեսի» փոխանցմամբ, բոլոր կողմերին կոչ է արել չլարել ներքաղաքական իրավիճակն ու ձեռնպահ մնալ ատելության խոսքից։ Հայաստանյան խորհրդարանական ընդդիմությունն արդեն ավելի քան մեկ ամիս է փողոցային պայքար է սկսել՝ պահանջելով վարչապետ Փաշինյանի հրաժարականը։ Իշխանությունից հայտարարում են, որ Նիկոլ Փաշինյանի հրաժարականի հարցը ընդհանրապես չեն քննարկում։   "
Քաղաքականություն,Պայմանավորվել ենք համատեղ պայքարելու հանուն Արցախի. արցախցի պատգամավորը՝ Հայաստանի ընդդիմության հետ հանդիպման մասին ," Արցախի իշխանությունները, ի տարբերություն Հայաստանի ղեկավարների, ասում են՝ Արցախը որևէ կարգավիճակում չեն տեսնում Ադրբեջանի կազմում, նկատեց Արցախի Ազգային ժողովի «Արդարություն» խմբակցության ղեկավար Դավիթ Գալստյանը՝ պատասխանելով հարցին՝ արդյոք իրենք էլ բողոքի գործողություններ են ծրագրում Արցախի իշխանությունների դեմ։Փողոցում վարչապետ Նիկոլ Փաշինյանի հրաժարականը պահանջող ընդդիմադիրների հետ հանդիպումից հետո երեկ այսպիսի հայտարարություն տարածվեց՝ աշխատելու են նաև Արցախում շարժումը ընդլայնելու համար։«Եթե Արցախում որևէ իշխանավոր՝ սկսած Արայիկ Հարությունյանից, ինչ-որ տեսլական հայտնի, որտեղ կարող է Արցախը բռնակցելու Ադրբեջանի կազմում, այդ իշխանությունների դեմ միանշանակ բողոքի լայնածավալ ակցիաներ են լինելու: Քանի որ այսօր Արցախի թե՛ իշխանությունները, թե՛ ընդդիմությունը միաբերան արտասանում են, որ Արցախը որևէ կարգավիճակով չի կարող լինել Ադրբեջանի կազմում և դա չեն անում Հայաստանի իշխանությունները, հենց դրա համար Հայաստանի իշխանությունների դեմ բողոքի ակցիաներ կան», - ասաց Գալստյանը:Դաշնակցության, Հանրապետականի, «Հայրենիքի» ներկայացուցիչները երեկ հանդիպել են Արցախի ընդդիմադիր «Դաշնակցություն», «Արդարություն», Ժողովրդավարական կուսակցությունների ղեկավարներին: Այս բոլոր ուժերը ներկայացված են Արցախի խորհրդարանում։ Ըստ տարածված հայտարարության՝ քննարկել են Արցախի ու Հայաստանի շուրջ ստեղծված մարտահրավերներն ու սպառնալիքները, պայմանավորվել աշխատանքներ իրականացնել Արցախում, Հայաստանում և Սփյուռքում` շարժման ընդլայնման ուղղությամբ:Կարգավիճակի նշաձողն իջեցնելու մասին Փաշինյանի հայտնի ելույթից հետո Արցախի խորհրդարանը հայտարարություն ընդունեց, թե «ոչ մի իշխանություն իրավունք չունի «խաղաղության» պատրվակով իջեցնել ինքնորոշման իրավունքի բանակցային նշաձողը»։Երեկվա հանդիպման մասնակիցներից Արցախի ԱԺ նախկին նախագահ Աշոտ Ղուլյանը այսօր ձեռնպահ մնաց հայտարարություններից, դաշնակցականների հետ կապ հաստատել չհաջողվեց։«Մենք պայմանավորվել ենք համատեղ պայքարելու հանուն Արցախի ու Հայաստանի ապագայի հայկական լինելու: Սա կարելի է դասել այն հանդիպումների շարքին, որից հրաժարվում է Հայաստանի իշխանությունը, այսինքն Ազգային ժողովի մակարդակով չկա երկու խորհրդարանների միջև փոխհամագործակցություն, չկա տարբեր իշխանական թևերի միջև փոխհամագործակցություն», - ասաց Գալստյանը:Օրերս «Զարթնիր, լաո» պաստառներով իրազեկման երթ ու հանրահավաք անցկացվեց նաև Ստեփանակերտում։ Դա փողոցային պայքար սկսած հայաստանյան ընդդիմության կարգախոսներից է։ «Արդարություն» կուսակցությունից Դավիթ Գալստյանն ասում էր՝ իրենց գործողությունները ընդդեմ չեն, այլ՝ հանուն՝ կողմ են Արցախը հայկական մնալուն, դեմ՝ Ադրբեջանին բռնակցելուն։ Արցախցի պատգամավորի խոսքով՝ էլի գործողություններ կլինեն, բայց չբացեց փակագծերը. - «Մոտ ապագայում հանրությունը կտեսնի ավելի տեսանելի գործողություններ»:Մինչ հայաստանյան ընդդիմությունը Փաշինյանի կառավարությանն է մեղադրում, թե ուզում են հանձնել Արցախը, իշխող ուժից հակադարձում են, թե ընդդիմությունը օրակարգ չունի, իրականում ուզում են վերադառնալ իշխանության՝ նախկին արատավոր բարքերը հետ բերելու համար։ Իսկ իրենց քայլերով ու հայտարարություններով վնասում են Արցախի կարգավիճակի հարցում հնարավոր առավել բարենպաստ լուծումներին։ Դավիթ Գալստյանn ասում է՝ Արցախում հայաստանյան իշխանությունից հստակ քայլեր են ակնկալում։«Տեսանելի լինի, որ Հայաստանի իշխանություններն այսօր չեն հանձնում Արցախն Ադրբեջանին, ինչու ձեր գործընկերները դա կարողանում են արտաբերել, երբ որ ասում են՝ Արցախի հարցը փակ է, Արցախն Ադրբեջանի մաս է, ձեր լեզուն պապանձվե՞լ է, որ չեք կարողանում արտաբերել, որ Արցախը հայկական եղել է, կա ու լինելու է», - նշեց պատգամավորը:Շաբաթներ առաջ Երևանում վարչապետ Փաշինյանի հետ հանդիպած Արցախի նախագահ Հարությունյանը ողջունել էր խաղաղության օրակարգը, բայց և շեշտել՝ ինքնորոշման իրավունքից չեն շեղվելու։  "
Քաղաքականություն,"Ոստիկաններն ու ցուցարարները հիմնականում հարվածի, հրմշտոցի հետևանքով են վնասվածքներ ստացել. Անահիտ Ավանեսյան"," Կառավարական առանձնատների մոտ անցած ուրբաթ տեղի ունեցած բախման ժամանակ ոստիկաններն ու ցուցարարները հիմնականում հարվածի, հրմշտոցի հետևանքով են վնասվածքներ ստացել, այսօր լրագրողների հետ զրույցում հայտարարեց առողջապահության նախարարը։ Լրագրողներն Անահիտ Ավանեսյանից ճշտում էին՝ արդյոք ոստիկաններն ու ցուցարարները հատուկ միջոցների կիրառման հետևանքով են տուժել։«Փոքրաթիվ ունեցել ենք մանր պատռվածքներ և ընթացքն արդեն ցույց կտա, մեր լիազորությունների շրջանակում չի գնահատելը, թե ինչից է եղել և ինչպես է եղել», - ասաց Ավանեսյանը:Նախարարը հայտնեց, որ այդ օրը մեկ քաղաքացի էլ վիրահատվել է, նա դեռ հիվանդանոցում է։ Ավանեսյանը, սակայն, չմանրամասնեց, թե քաղաքացին ի՞նչ վնասվածք ունի։ «Ազատությունն» ավելի վաղ պարզել էր, որ ցուցարարներից մեկը գլխի շրջանում լուրջ վնասվածք է ստացել, վիրահատվել Հերացի հիվանդանոցային համալիրում։«Այդ քաղաքացու առողջությունն այս պահին, վիճակը բավարար է, նորմալ լավացման ընթացքի մեջ է, և հույս ունենք՝ մոտակա օրերս ևս դուրս կգրվի», - նշեց Անահիտ Ավանեսյանը:Հերացի համալսարանական հիվանդանոցից էլ չեն հստակեցնում, թե վիրահատված քաղաքացին ինչի՞ հետևանքով է վնասվածք ստացել։ Փորձեցինք քաղաքացու հետ խոսել՝ պարզելու, թե ինչ վնասվածք ստացել, սակայն բժշկական կենտրոնից հայտեցին, որ տղամարդը չի ցանկանում հարցազրույցներ տալ։Անցած ուրբաթ ոստիկանների ու ցուցարարների բախման հետևանքով, ըստ պաշտոնական տվյալի, տարբեր բժշկական կենտրոններ 60 քաղաքացի էր տեղափոխվել, կեսից ավելին՝ ոստիկաններ։ Ոստիկանությունից հաղորդեցին, թե վնասվածք ստացած ոստիկաններից միայն երկուսն են տուժել հատուկ միջոցներից, այն էլ՝ թեթև։ Թե քաղաքացիների շրջանում հատուկ միջոցների քանի՞ տուժած կա, պաշտոնապես չի հստակեցվում։ Ընդդիմությունը հայտարարում է լուսաձայնային նռնակից տուժած առնվազն մեկ ցուցարարի մասին։«Կոնկրետ անուն, ազգանուն չգիտեմ, գիտեմ, որ իգական սեռի է, երիտասարդ աղջիկ է», - ասաց «Հայաստան» խմբակցության պատգամավոր Գեղամ Մանուկյանը: Ընդդիմությունն ու իշխանությունը շարունակում են միմյանց մեղադրել բախումների հրահրման համար։ Ոստիկանությունից հայտարարել էին, որ ցուցարարները քարեր, շշեր ու մետաղյա իրեր են նետել ոստիկանների ուղղությամբ ինչն էլ պատճառ է դարձել որ հատուկ միջոցներ կիրառեն։ Ընդդիմությունը չի ընդունում ոստիկանության հայտարարությունը, ընդդիմադիրները չեն բացառում՝ հնարավոր է ինչ-որ սադրիչներն արած լինեն։ Միջադեպից հետո Քննչական կոմիտեում քրեական գործ է հարուցվել զանգվածային անկարգություններին մասնակցելու և ոստիկանների նկատմամբ բռնություն գործադրելու համար։ Գերատեսչությունից դեռ չեն հայտնում, թե գործով քանի՞ մեղադրյալ կա ու արդյոք արդեն կալանավորվածներ կան, թե՝ ոչ։ Դեռ չի հաղորդվում նաև՝ արդյոք ոստիկանների գործողությունների մասով քրեական գործ հարուցվել է, թե՝ ոչ, դեռ ուսումնասիրություն է ընթանում։ Հակակոռուպցիոն կոմիտեից հայտնում են, որ ընդդիմադիրների մեկամսյա ցույցերի ընթացքում ոստիկանների գործողությունների առնչությամբ հարուցված քրեական գործերով դեռ մեղադրյալի կարգավիճակ ունեցող որևէ ոստիկան չկա։    "
Քաղաքականություն,Ընդդիմադիրները ԵՄ դեսպանից պահանջում են դատապարտել օրերս կառավարական առանձնատների մոտ կատարվածը," «Բացեք աչքերը», «Դատապարտեք բռնությունը» պաստառներով իշխանությունների հեռացումը պահանջող ընդդիմադիրներն այսօր կեսօրին քայլերթով շարժվեցին Հայաստանում եվրամիության ներկայացուցչություն՝ դեսպան Անդրեա Վիկտորինից պահանջելով դատապարտել օրերս այս նույն հատվածում կատարվածը:«Հենց այս հատվածում ժողովրդի վրա կիրառվեց լուսաձայնային նռնակ, զարմանալին այն է, որ ԵՄ դեսպանատունը դրա մասին չի խոսում», - հայտարարեց «Հայաստան» խմբակցության պատգամավոր Արամ Վարդևանյանը:Անցած ուրբաթ կառավարական առանձնատների մոտ ցուցարարների և ոստիկանության բախման ժամանակ իրավապահները մեկ ամսից ավելի ընթացող ցույցերի ընթացքում առաջին անգամ հատուկ միջոցներ կիրառեցին, բախումների հետևանքով 6 տասնյակ քաղաքացի տուժեց։ ԱԺ ընդդիմադիր «Հայաստան» խմբակցության պատգամավոր Արամ Վարդևանյանը դեսպան Անդրեա Վիկտորինին ուղղված գրությունն ընթերցեց՝ ընդգծելով՝ ոստիկանությունն այդ օրը կոպտորեն ոտնահարել է ցուցարարների իրավունքները:«Նույն այս դեսպանատունը 2018 թվականին մարդու մազ ծռվելու դեպքում օրվա մեջ մի քանի հայտարարություն էր տարածում, իսկ հիմա միայն լուռ է: Եվ այդ լռությամբ խրախուսում է ոստիկանական վայրագությունները, սա փաստ է», - նշեց ընդդիմադիր պատգամավորը:Նույն խմբակցությունից Աննա Գրիգորյանն էլ ելույթ ունեցավ. «Դուք Հայաստանում պետք է կողմնորոշվեք՝ ի վերջո սատարում եք եվրոպական արժեքները, ժողովրդավարությունը, օրենքի գերակայությունը, թե Նիկոլին և իր աթոռը»:Արամ Վարդևանյանին հարցրինք՝ ինչո՞ւ նման ակցիաներ այլ երկրների, օրինակ, Ռուսաստանի դեսպանատան առջև չեն իրականացնում, այս երկրի դեսպանը նույնպես ուրբաթ օրվա բախումների մասին որևէ հայտարարություն չի արել։ Պատգամավորը պատասխանեց՝ միջազգային հանրության բոլոր ներկայացուցիչներին այս ամենը ներկայացնելու են, բայց նաև հավելեց՝ Արևմուտքն է Հայաստանը ժողովրդավարական համարում, իսկ Ռուսաստանից նման հայտարարություններ ինքը չի լսել:«Ռուսաստանի Դաշնությունը նման դիրքորոշում հայտնե՞լ է, ես չեմ լսել, զուտ հետաքրքրության համար եմ ասում: Այն, որ Երևան քաղաքի կենտրոնում, սրտում նռնակ է օգտագործվում, դրա մասին պետք է խոսեն բոլոր դեսպանատները, ես կիսում եմ այդ կարծիքը», - ընդգծեց Վարդևանյանը:Շաբաթներ առաջ մայրաքաղաքում անցկացված ժողովրդավարության ֆորումի ընթացքում ԵՄ դեսպանը անդրադարձել էր ցույցերի ժամանակ ուժայինների գործողություններին՝ շեշտելով՝ պետք է հետաքննել՝ պարզելու՝ արդյոք եղե՞լ են անհամաչափ ուժի կիրառման դեպքեր:«Արդյոք եղել է ոստիկանների կողմից անհամաչափ ուժի կիրառում, դա պետք է հետաքննել։ Դա նորմալ գործընթաց է, որ տեղի է ունենում բոլոր ժողովրդավարական երկրներում։ Պետք է դատարանը որոշի։ Ես հույս ունեմ, որ Հայաստանում էլ նույնը տեղի կունենա։ Կարծում եմ՝ իրավապահ մարմինները և ոստիկանությունը պետք է հետևեն օրենքի տառին», - ասել է Հայաստանում Եվրամիության պատվիրակության ղեկավարն Անդրեա Վիկտորինը:Ակցիայի ընթացքում Եվրամիության ներկայացուցչությունից ոչ ոք ցուցարարներին լսելու դուրս չեկավ: Մինչ ընդդիմադիրները ԵՄ ներկայացուցչության դիմաց դեսպանից պահանջում էին դատապարտել ուժայինների գործողությունները, Անդրեա Վիկտորինը Դիլիջանում մասնակցում էր համայնքներում բիզնեսի և տուրիզմի զարգացմանը նպաստող ծրագրի բացմանը:  "
Քաղաքականություն,"«Ով ասաց, որ մի ամիսն էդ էն ժամկետն էր, որ պետք է Փաշինյանը հրաժարական տար»․ ընդդիմադիր պատգամավոր"," «Ով ասաց, որ «Դիմադրության» շարժումն այլևս չկա, որ անցյալ եղանակով են խոսում և ով ասաց, որ մի ամիսն էդ էն ժամկետն էր, որ պետք է ինքը հրաժարական տար և ով ասաց, որ վաղը չէ մյուս օրը ինքը հրաժարական չի տա», - «Ֆեյսբուքյան ասուլիսի» ժամանակ այսպես պատասխանեց «Հայաստան» խմբակցության պատգամավոր, ՀՅԴ անդամ Արթուր Խաչատրյանը հարցին, թե գո՞հ են մարդկանց թվից, որոնք դուրս են եկել փողոց, ի՞նչը խանգարեց, որտե՞ղ վրիպեցին, որտե՞ղ սխալվեցին և ինչո՞ւ հրաժարական չտվեց Նիկոլ Փաշինյանը:Խաչատրյանը միևնույն ժամանակ ընդգծեց՝ եթե փողոցում ավելի շատ մարդ լիներ, գործընթացն ավելի արագ կլիներ, ոստիկանությունն էլ ռիսկ չէր անի ուժ կիրառել։ Իսկ թե ինչու մարդիկ փողոցում շատ չեն, ընդդիմադիր պատգամավորն այսպես պարզաբանեց՝ «մարդկանց մի մասը փորձում է շառից-փորձանքից հեռու մնալ», որովհետև մահակով հարված ստանալը հաճելի չէ, մյուս կողմից էլ, Խաչատրյանի խոսքով, մարդիկ իրենց «կենցաղի մեջ են չափազանց խրված»։«Օրեցօր ամեն ինչ թնկանում է, և այդ կենցաղային խնդիրներն այնքան շատ են, որ մարդն ուղղակի սիրտ չունի այլ բանի մասին մտածի, և նաև հուսահատված է, որովհետև սրանք քաղաքականություն են տանում, որ «ամեն ինչ կորած է, 30 տարի առաջ են Ղարաբաղը ծախել», որն էլի շիզոֆրենիա է։ Արցախի ազատագրումը վերջացավ 1993-ի վերջին, ինչպե՞ս կարող էին 90 թվից ծախեին, թուրքերը փողը տվել էին, լավ բա Ղարաբաղն ինչի՞ չէին տանում։ Նաև կա մարդկանց մի խումբ, ով հավատում է այս իշխանությանը, պետք է դա էլ ընդունել», - ասաց ընդդիմադիր պատգամավորը։Պատասխանելով հարցին, թե կա՞ն մարդիկ որոնք ասում են, որ «հոգնել ենք, նաև դաշնակցությանը չենք ուզում», Խաչատրյանը նախ վկայակոչեց «Գելափի», Հանրապետական ինստիտուտի ուսումնասիրությունները՝ նշելով, որ Փաշինյանի հեղինակությունը գահավիժում է, ապա նաև հավելեց՝ «կան տենց մարդիկ»։«Տեսնում ենք Փաշինյանի հեղինակությունն ինչպես է գահավիժում, Փաշինյանի թուրքական, ադրբեջանական, քաղաքականության նկատմամբ ինչպիսի մեծ հակակրանք կա հանրության շրջանում, իհարկե ով որ Փաշինյանին չի սիրում չի նշանակում, որ մեզ սիրում է, և այդ մեր կատեգորիայի քաղաքացիներին ուզում եմ մի բան հստակեցնել՝ իշխանությունը մոնոպոլիա է, չի կարող լինի երկու վարչապետ, երեք ֆինանսների նախարար, ընդդիմությունը որևէ մեկիս մոնոպոլիան չէ՝ «Հայաստան» դաշինքի մոնոպոլիան չէ, «Պատիվ ունեմ» դաշինքի մոնոպոլիան չէ, Դաշնակցության մոնոպոլիան չէ, և այլն։ Այստեղ հարցն իշխանության խնդիրը չի, հստակ է, Փաշինյանը վեր է կացել, հայտարարել է Արցախի կարգավիճակի նշաձողի իջեցման իրեն հորդորի մասին», - ասաց Արթուր Խաչատրյանը։ Հաղորդումն ամբողջությամբ կարող եք դիտել ստորև․   "
Քաղաքականություն,Արթուր Խաչատրյանը՝ կառավարական ամառանոցի մոտ տեղի ունեցած միջադեպի մասին," «Որևէ պարագայում որևէ շենք մտնելու ցանկություն երբեք չի եղել», - «Ազատության» «Ֆեյսբուքյան ասուլիս» հաղորդման ընթացքում անդրադառնալով կառավարական ամառանոցի մոտ օրեր առաջ տեղի ունեցած միջադեպին՝ հայտարարեց «Հայաստան» խմբակցության պատգամավոր, ՀՅԴ անդամ Արթուր Խաչատրյանը:Ուրբաթ օրը ոստիկաններն ու ցուցարարներն ընդհարվեցին, երբ ընդդիմության առաջնորդներից Իշխան Սաղաթելյանը Արցախի հարցով տապալված արտահերթ նիստից հետո հայտարարեց, որ իրենք պետք է շարժվեն Ազգային ժողով։ Մինչ այդ ընդդիմադիրները եղել էին կառավարության շենքի մոտ, ապա շարժվել դեպի կառավարական առանձնատներ։ Սաղաթելյանը այստեղ ոստիկաններին կոչ արեց՝ բացել հարակից Դեմիրճյան փողոցը, ցույցի մասնակից կանանց, աղջիկներին էլ՝ մի կողմ գնալ։Անդրադառնալով այն հարցին, որ իշխանությունն ու ընդդիմությունը միմյանց են մեղադրում ուրբաթ օրը տեղի ունեցած բախումների համար, Խաչատրյանը նշեց՝ իր համար շատ զարմանալի է, որ ասում են՝ տուժողների մեծ մասը ոստիկաններ են:«Հաջորդ առավոտյան պրոֆեսոր Չարչյանը պատգամավոր և ես այցելեցինք որոշ հիվանդանոցներ, խոսեցինք նաև բժշկական անձնակազմի հետ, և ամեն տեղ մեծամասնությունը եղել են քաղաքացիական անձինք: Այն անձինք, ովքեր վնասվել են, բայց կյանքին վտանգ սպառնացող չի, ինչպես այն երիտասարդը, որը պառկած է Հերացու հիվանդանոցում և ծանր վիրահատություն է արել, որովհետև ոստիկանն իրեն սադիստ թուրքի նման է պահել, շատերին ուղղակի քաղաքացիները փախցրել են ոստիկաններից, որովհետև հերոս ոստիկանները չէին նայում՝ այնտեղ վիրավոր մարդ ընկած է, թե չէ, դա ֆիքսենք երկրորդը: Եվ երրորդը՝ չմոռանանք, որ ոստիկանները երբ կրակեցին լուսաձայնային նռնակները, առաջին նռնակը պայթեց հենց ոստիկանների ոտքի վրա, իրենց մոտ, այսինքն իրենք իրար վրա են կրակել: Դա բոլորն են տեսել, որ ոստիկանների վրա կրակեցին ոստիկանները, դիտավորյալ են արել, իհարկե», - նշեց նա:Ընդդիմադիր պատգամավորն ասաց, որ իրենք սադրելու նպատակ չունեին. «Ինչո՞ւ պետք է սադրեինք»:«Իշխանն ասաց՝ բացեք, Դեմիրճյանով գնում ենք Ազգային ժողով, հետո պետք է շարունակեինք ներքև դեպի Ֆրանսիայի հրապարակ: Գնալ Ազգային ժողովի շենքի մեջ իմաստ չունի, որովհետև եթե ուզեինք, էդ շենք մուտք անելու փորձ կարվեր ավելի շուտ, ժամը 8-8:30, երբ շենքում մարդ չկա, գնաս ի՞նչ անես, որևէ պարագայում որևէ շենք մտնելու ցանկություն երբեք չի եղել», - ներկայացրեց Խաչատրյանը:Նա պնդեց, որ ցուցարարների կողմից չի եղել սադրանք, այլ «ոստիկանության կողմից է եղել»:«Սադրանքը եղավ ոստիկանների կողմից, որպեսզի ուժ կիրառեն և մարդկանց ցրեն, չգիտեմ ով է քար գցել առաջինը, բայց գիտեմ, որ ցուցարարների մեջ քաղաքացիական համազգեստով բազմաթիվ ոստիկաններ կային», - ընդգծեց Խաչատրյանը:   "
Քաղաքականություն,Իրավապահները քննություն կսկսեն՝ պարզելու՝ արդյոք ոստիկանությունը ըստ օրենքի է հատուկ միջոց կիրառել. դատախազություն," Անցած ուրբաթ Պռոշյան փողոցում տեղի ունեցած բախումներից հետո Գլխավոր դատախազությունը այսօր հայտարարեց՝ իրավապահները քննություն կսկսեն՝ պարզելու՝ արդյոք ոստիկանությունը ըստ օրենքի է հատուկ միջոց կիրառել։ Գլխավոր դատախազությունից «Ազատությանը» փոխանցեցին, որ կքննեն նաև ոստիկանության գործողությունները կառավարական առանձնատան մոտ հավաքված ցուցարարների նկատմամբ։Մինչ այս պահը ոստիկաններից որևէ մեկի դեմ քննություն չի սկսվել։ Առայժմ ձերբակալված են միայն ցուցարարները։Ընդդիմությունը պնդում է, թե այդ օրը ոստիկանները բռնություն են կիրառել, լուսաձայնային նռնակների հետևանքով էլ վնասվել է առնվազն 1 ցուցարար։ Դաշնակցական պատգամավոր Գեղամ Մանուկյանը թեև անուն չի հրապարակում, բայց պնդում է՝ նռնակից տուժածը երիտասարդ աղջիկ է։Առողջապահության նախարարությունը և բախումների գործը քննող Քննչական կոմիտեն մինչ այս պահը չեն մանրամասնում՝ անցած ուրբաթ հիվանդանոց տեղափոխված 60 քաղաքացիներից քանիսն են հատուկ միջոցներից տուժել։ Ոստիկանությունը, իր հերթին, հաղորդում է, որ այդ օրը 40 ոստիկան է վնասվածք ստացել, որից միայն երկուսն են տուժել հատուկ միջոցներից, այն էլ՝ թեթև։Բախումներին ներկա ընդդիմադիր պատգամավորը ևս պնդում է՝ առաջին կրակոցից ոստիկաններ են տուժել։ Պատգամավորը վկայակոչում է Ոստիկանության մասին օրենքը, ըստ որի մինչև հատուկ միջոցների կիրառումը ոստիկանությունը պարտավոր է զգուշացնել այդ մասին և բավարար ժամանակ տրամադրել՝ օրինական պահանջները կատարելու և իրավախախտումը դադարեցնելու համար։«Չի եղել որևէ պաշտոնական բարձրախոս, հայտարարություն, զգուշացում, դեռ ավելին՝ այդ կրակողներին և նրանց հրամանատարներն առաջին հերթին պետք է դատել կամ ծեծել, ոստիկանները պետք է ծեծեն, որ էնքան ոչ պրոֆեսիոնալ են, նույնիսկ իրենց ծառայության մեջ չեն սովորել այդ հատուկ միջոցները կիրառել: Մեր աչքի առաջ է չէ եղել, հատուկ միջոցի հենց առաջին կիրառումը հենց ոստիկանները ուղղությամբ էր, հետո մի քանի հատն էլ ամառանոցի տարածք էր: Դրանից 2 օր առաջ կառավարության 3-րդ մասնաշենքի մոտ շատ ավելի լարված իրավիճակ էր», - ասաց Մանուկյանը:Միջադեպից հետո Քննչական կոմիտեում հարուցվել է քրեական գործ զանգվածային անկարգություններին մասնակցելու և ոստիկանների նկատմամբ բռնություն գործադրելու համար։ Անցած ուրբաթ ձերբակալվել էր 13 ցուցարար, առայժմ, սակայն, պաշտոնապես չի հաղորդվում՝ իրավապահները նրանցից քանիսին են մեղադրանք առաջադրել։ Մինչ այդ, այսօր ոստիկանությունը նոր կադրեր հրապարակեց՝ ցույց տալու, որ հավաքը խաղաղ չի եղել։Իրավապահները պնդում են, որ «Դիմադրություն» շարժման ղեկավարների կազմակերպմամբ և ուղղորդմամբ ցուցարարները քարերով, մետաղյա ձողերով, շշերով, ինչպես նաև այլ առարկաներով հարվածել ոստիկաններին, փորձել են ճեղքել ոստիկանական պատը։ Ընդդիմադիր պատգամավորը հերքում է այս պնդումները՝ անդրադառնալով տեսանյութերին, որտեղ երևում է՝ ինչպես են շշեր նետվում, չի բացառում՝ գուցե սադրիչներ են եղել։«Առնվազն ոստիկանությունը որևէ փաստական տվյալ չի ներկայացնում այդ քար նետելու, տվյալ դեպքում մի շիշ ոստիկանին կպավ, մի շիշ իմ գլխին կպավ: Այսինքն ինքը տվյալ դեպքում այդ խառնակ վիճակում ձևակերպել, որ կազմակերպած ինչ-որ հարվածներ են, չկար այդպիսի բան: Հակառակը՝ երբ քաղաքացուն բերման են ենթարկում, քաղաքացին հանգիստ ենթարկվում է, մեկ էլ սև բերետավորը կարող է գալ քացով խփել», - ընդգծեց Գեղամ Մանուկյանը:Սադրիչներն են քարեր նետել, թե ցուցարարները, էական չէ, ասում է ոստիկանության բարեփոխումներին ակտիվ մասնակցող իրավապաշտպան Դանիել Իոաննիսյանը, որը, կիսելով ընդդիմադիր գործչի տեսակետը, թե առաջին նռնակի արձակումը սխալ էր և ոչ պրոֆեսիոնալ, համաձայն չէ մյուսների կիրառման մասին գնահատականին։ Իոաննիսյանի խոսքով, կիրառվել է «Սվիրել» տեսակի նռնակ, ինչի կարիքը, նրա համոզմամբ, կար:«Իհարկե, որովհետև այդ պահի դրությամբ ոստիկանության շարքի վահաններով ու սաղավարտներով չպաշտպանված շարքի ուղղությամբ թռնում էին քարեր և ոստիկանության ծառայողները էական մարմնական վնասվածքներ էին ստանում, այդ պահի դրությամբ մարդ կար, ով մեծ մուրճով հարվածում էր ոստիկաններին և պետք էր ինչ-որ ձև դա կանգնեցնել», - ընդգծեց Իոաննիսյանը:Իրավապաշտպան, Հելսինկյան կոմիտեի դիտորդ Ռաֆայել Իշխանյանը, որ անցած ուրբաթ անձամբ է եղել բախումների կիզակետում, համաձայն է՝ միայն առաջին կրակոցն է սխալ կիրառվել, որից էլ ոստիկաններ են տուժել։ Մյուս կրակոցները եղել են ճիշտ, ասում է դիտորդը։ Բայց Իշխանյանը չի կիսում Իոաննիսյանի տեսակետը, թե քարեր, շշեր նետելը պետք էր կասեցնել նռնակներով։Իշխանյանը հիշում է 4 տարի առաջ տեղի ունեցած հեղափոխությունը, երբ Բաղրամյան պողոտայի մոտ ոստիկանությունը հատուկ միջոցներ էր կիրառել։ Նույն սցենարն էր, ինչ անցած ուրբաթ, ասում է դիտորդը՝ ցույց տալով 2018-ի հեղափոխության ժամանակ և օրեր առաջ կիրառված հատուկ միջոցների կադրերը։«Էս հավաքը որակել ոչ խաղաղ արդյոք հիմնավոր է, եթե այս հավաքը ոչ խաղաղ է, միանշանակ Հայաստանի վերջին տարիների պատմության մեջ բազմաթիվ հավաքներ, որտեղ եղել են անհնազանդության գործողություններ, որոնք կարելի է ասել իրավապաշտպանների, քաղհասարակության կոնսենսուսով համարվել են, որ թեև այդտեղ էլ են գուցե առանձին դեպքեր կամ ուժ է կիրառվել, բայց, այնուամենայնիվ, համարվում են խաղաղ հավաքներ, որովհետև մասնակիցների նպատակը չ եղել բռնություն գործադրելը: Նպատակը եղել է արգելափակված հատվածից անցնել առաջ՝ դրանով ցույց տալ իրենց հավաքը, որ պիտի այդ տեղով գնան և այլն: Այսինքն նպատակը եղել է անցնել որոշակի հատվածը», - ընդգծեց իրավապաշտպանը:Մինչ դատախազությունը ցուցում կտա քննել հատուկ միջոցների կիրառման հարցը, ոստիկանությունը պնդում է՝ ամեն ինչ արվել է օրենքով։   "
Քաղաքականություն,"10, 20, 30 հազար ցուցարարով անհնար է Հայաստանում հասնել իշխանափոխության. քաղաքագետներ"," Հստակ է՝ որ ներկա մարդկանց քանակով՝ 10, 15, թե 20 հազար ցուցարարով անհնար է Հայաստանում հասնել իշխանափոխության, «Ազատության» հետ զրույցում ասաց քաղաքագետ Բենիամին Պողոսյանը։Հասկանալի է, որ վարչապետը հրաժարական չի տա, և հնարավոր չէ խորհրդարանական մեծամասնությանը ստիպել, հարկադրել կամ համոզել, որպեսզի իրենք անվստահություն հայտնեն վարչապետին, նշեց քաղաքագետը՝ միևնույն ժամանակ նկատելով՝ ցույցերը շարունակվում են, Հայաստանն էլ աստիճանաբար դառնում է պերմանենտ անկայունության մեջ գտնվող երկիր։«Ես չէի խոսի քաղաքական ճգնաժամի մասին, բայց մենք ունենք անկայուն իրավիճակ։ Վստահ եմ, որ որևէ մեկն, այդ թվում՝ ընդդիմությունից չի կարծում, որ 10, 15, 20 կամ նույնիսկ 30 հազար մարդու փողոցում հայտնվելով հնարավոր կլինի հասնել վարչապետի հրաժարականին, կամ հնարավոր կլինի խորհրդարանում հասնել նրան, որ «Քաղաքացիական պայմանագիր» խմբակցության անդամները քվեարկեն վարչապետի հրաժարականի օգտին։ Հետևաբար այստեղ մնում է երկու տարբերակ։ Տարբերակ մեկ՝ անընդհատ շարունակել ճնշումը իշխանությունների վրա և անընդհատ իշխանություններին պահել լարվածության մեջ։ Կա ավելի վատ տարբերակ՝ ամեն ինչ անել, որպեսզի սկսեն բախումներ՝ հույս ունենալով, որ այդ դեպքում գուցե ստեղծված հավասարակշռությունը փոխվի», - ասաց Բենիամին Պողոսյանը։ Փողոցում պայքարող ընդդիմությունը մանդատներ ունի, իրենք պետք է պայքարեին Ազգային ժողովում, իր հերթին ասաց քաղաքագետ Ստեփան Գրիգորյանը՝ շեշտելով՝ այստեղ նաև արտաքին հետք է տեսնում։ «Վերջին շրջանում իրոք հաջողությունների Հայաստանը հասնում է մի շարք հարցերում, հիմա չեմ թվարկի, մի քիչ ավելի ուշ կասեմ, պարզ է՝ դա ինչ-որ խաղացողների դուր չի գալիս։ Հիմա Ռուսաստանին ի՞նչ է պետք, որ մենք էլի զիջումների գնանք։ Քանի որ Թուրքիայի, Ադրբեջանի դերը Ռուսաստանի համար աճում է, Ռուսաստանը մեկուսացված է, Թուրքիան հիմա աջակցում է, բլոկ է անում Ֆինլանդիային, Շվեդիային, դա Ռուսաստանի ուզածով է, Ադրբեջանն ինչ-որ խոստում է տալիս։ Պարզ է Ռուսաստանն էլի բան ուզում է մեզանից կորզի, կառավարությունը դիմադրում է, Ռուսաստանը հասկանում է՝ դրսից ստիպել դժվար է։ Ադրբեջանին ասում է՝ «հարվածի Հայաստանին», Միացյալ Նահանգները զսպում է Ադրբեջանին, Եվրամիությունը զսպում է Ադրբեջանին, հիմա Ռուսաստանը մեր ներսից փորձում է պայթացնել ու ցավու ում, որ դա չեն Հայասկանում մեր, էսպես կոչված, ընդդիմադիրները», - ասաց քաղաքագետը։ Քննարկումն ամբողջությամբ կարող եք դիտել ստորև․  "
Քաղաքականություն,Իշխանությունն ու ընդդիմությունը միմյանց են մեղադրում երեկվա բախումների համար," Կառավարական առանձնատների մոտ երեկվա բախումներից հետո ընդդիմադիրները պնդում են, թե հավաքը խաղաղ էր, իսկ դրանից հետո զանգվածային անկարգություններ չեն եղել։ Իշխանությունից էլ արձագանքում են՝ ընդդիմությունն է սադրել ու իրավիճակը բախման տարել։Երեկ ոստիկանների ու ցուցարարներն ընդհարվեցին, երբ ընդդիմության առաջնորդներից Իշխան Սաղաթելյանը Արցախի հարցով տապալված արտահերթ նիստից հետո հայտարարեց, որ իրենք պետք է շարժվեն Ազգային ժողով։ Մինչ այդ ընդդիմադիները եղել էին կառավարության շենքի մոտ, ապա շարժվել դեպի կառավարական առանձնատներ։ Սաղաթելյանը այստեղ ոստիկաններին կոչ արեց՝ բացել հարակից Դեմիրճյան փոցողը, ցույցի մասնակից կանանց, աղջիկներին էլ մի կողմ գնալ։«Ես ոստիկանությանը կոչ եմ անում՝ հենց հիմա բացեք էդ փողոցը, մենք էդ փողոցով գնում ենք դեպի խորհրդարան։ Կանանց, աղջիկներին, թող էս կողմ գան, էս փողոցը պիտի բացվի, մեր դիմաց փակ փողոց չկա։ Գնացի'նք փողոցը բացելու, էդտեղով գնում ենք խորհրդարան», - հայտարարեց Սաղաթելյանը։Երեկվա բախումների հետևանքով 60 քաղաքացի է տուժել, 39-ը ոստիկաններ են։ Թե՛ ցուցարաները, թե՛ ոստիկանները մարմնական տարբեր վնասվածքներ են ստացել։ Առողջապահության նախարարությունից, սակայն չեն հայտնում, թե տուժածներն ի՞նչ վնասվածքներ են ստացել։ Միայն հայտնում են, որ ընդհարման պատճառով տուժածների մեծ մասը դուրս է գրվել բժշկական կենտրոններից։ Տուժածների մեծ մասը տեղափոխվել էր Հերացի բժշկական կենտրոն, այնտեղից հայտնեցին՝ գլխի շրջանում լուրջ վնասվածք ստացել է մեկ ցուցարար, վիրահատությունից հետո նրա կյանքին վտանգ չի սպառնում։ Ոստիկանների շրջանում կան կոտրվածքներ ունեցողներ, ցուցարարները՝ հիմնականում սալջարդերով են տեղափոխվել հիվանդանոց։«Ես կարող եմ ասել, որ քաղաքացիներից ոչ մեկը ոչ իրավաչափ վարքագիծ չի դրևորել մինչև ոստիկանների կողմից իրենց ծեծելը, իսկ իրենք դա էին անում», - ասաց «Հայաստան» խմբակցության պատգամավոր Արամ Վարդևանյանը։Ոստիկանությունը, մինչդեռ, հայտարարում է, թե հատուկ միջոցներ է կիրառել, քանի որ ցուցարարներն իրավապահների օրինական պահանջը չեն կատարել, բռնություն են գործադրել, քարեր, շշեր ու մետաղյա առարկաներ են նետել նրանց ուղղությամբ։Ընդդիմադիր պատգամավորը չի ընդունում, որ հավաքի մասնակիցները քարեր ու շշեր են նետել։ Դեպքերի վերաբերյալ Վարդևանյանը սեփական վարկածն ունի. - «Համազգեստով ոստիկանների կողմից շիշ նետել տեսել եմ հստակ՝ ոստիկանների՝ համազգեստով։ Ովքե՞ր են եղել քար նետողներ, ոչ մի տարբերակ չեմ բացառում․ առաջինը՝ չեմ բացառում, որ դրանք կարող են լինել սադրիչներ, չեմ բացառում, որ իրենք կարող են լինել ոստիկանության աշխատողներ», - ասաց Վարդևանյանը։Ընդդիմադիր պատգամավորից փորձեցինք հստակ պատասխան ստանալ՝ արդյոք երեկվա բախումները ոստիկաններն են սադրել, պատգամավորը սկսեց օրինակներով խոսել, սակայն հստակ գնահատական չտվեց։Երեկվա միջադեպից հետո 13 մարդ է ձերբակալվել, թե ովքեր են, Քննչական կոմիտեն չի մանրամասնում։ Քրեական գործ է հարուցվել Զանգվածային անկարգությունների հոդվածով։Իշխանական պատգամավորները երեկ Պռոշյան-Դեմիրճյան փողոցների հատվածում տեղի ունեցածը «բռնություն», «տեռոր», «խուլիգանություն» բառերով են որակում, անհրաժեշտ են համարում քրեական պատասխանատվությունը։

Իրավիճակը լարելու ու բախումների ամբողջ պատասխանատվությունը, իշխող ուժից էլ ընդդիմության վրա են գցում։

«Նախ իրավիճակը լարված է միայն այն պատճառով, որ ընդդիմադիր թալանի փրկության շարժման առաջնորդներն ակնհայտ նյարդային ջղաձգումների մեջ են ու հատկապես դա վերաբերվում է Իշխան Սաղաթելյանին, ում ընդամենն այսօր ասել էինք, որ մենք կարող ենք իրեն հանդիպել Ազգային ժողովում։ Երբ որ ինքը հայտնում է, որ «Քաղաքացիական պայմանագիր» խմբակցությունը փախած է Ազգային ժողովից, ուղղակի ստում է», - ասաց, «Քաղաքացիական պայմանագիր» խմբակցության ղեկավար Վահագն Ալեքսանյանը։

Իշխանական պատգամավորները ընդդիմադիր առաջնորդներից հատկապես Իշխան Սաղաթելյանի կոչն են մատնանշում, որ մինչ բախումն արեց, թե «կանայք ու աղջիկները մի կողմ թող գնան, իրենց առջև փակ փողոց չկա»։

«Սա ակնհայտորեն տարավ բախման։ Էդ քաղաքացիներն, իրենց ագրեսիվ ելույթներից ու մնացածից ներշնչված, քարեր ու այլ իրեր նետեցին ոստիկանների ուղղությամբ, ու տեղի ունեցավ այն, ինչ տեղի ունեցավ։ Ամբողջ պատասխանատվությունը միանշանակ ընկած է Իշխան Սաղաթելյանի և ընդդիմադիր թալանի փրկության շարժման մյուս առաջնորդների վրա», - ասաց Ալեքսանյանը։Երեկվա լարվածությանն ու բախմանը հանգեցրել է ընդդիմության ատելության խոսքը, ու հատկապես Իշխան Սաղաթելյանի կոչը՝ «գնալ դեպի Դեմիրճյան փողոց», - կարծում է իրավապաշտպան Նինա Կարապետյանցը։«Իշխան Սաղաթելյանի խոսքը, որն ինձ համար՝ անձնապես ինձ համար, ակնհայտ ընդգծված հրահրում էր ու բացի բախումից ուրիշ գործողության չէր կարող տանել՝ ճանապարհ բացելու մասին է՝ Դեմիճյանով դեպի ԱԺ բարձրանալու, որովհետև նախապես կար պայմանավորվածություն ոստիկանության հետ, որ գնալու են այլ ուղղությամբ», - ասաց իրավապաշտպանը։Մյուս կողմից էլ Կարապետյանցը քննադատում է իշխանականների պահվածքը։ Նա իշխող ուժի պատգամավորների արձագանքը տղայական կռիվների հետ է համեմատում։«Մյուս կողմից շատ կարևոր է նշել, որ այդ թվում՝ նաև իշխանության ներկայացուցիչները, պատգամավորները իրենց հաշիվ չեն տալիս, որ սա տղայական ռազբորկա չի, սա էն դաշտը չի և էն իրավիճակը չի, որտեղ տղայական ռազբորկաներ է պետք անել, և Ազգային ժողովն այդ հարթակը չի», - ասաց իրավապաշտպանը

Իսկ ոստիկանների գործողությունները, Նինա Կարապետյանցը հիմնականում համաչափ է գնահատում։ Իրավապաշտպանը միևնույն ժամանակ շեշտում է՝ այլ բան է, որ առանձին ոստիկաններ, առանձին իրավիճակներում իրենց ոչ պրոֆեսիոնալ են պահում ու բռնություն գործադրում քաղաքացիների նկատմամբ։«Ոստիկանությունն իր էությամբ, իր բովանդակությամբ փոփոխության չի ենթարկվել, մենք պարբերաբար տեսնելու ենք էսպիսի անմարդկային և անբարոյական, առանձին դեպքերում, վարքագիծ, այդ թվում՝ նաև ոստիկանների կողմից։ Ոստիկանները երբեք պատասխանատվության չեն ենթարկվում նման իրավիճակներում բռնություն կիրառելու,՝ անհամաչափ ուժ կիրառելու հետ կապված․ խաղաղ ցուցարարների նկատմամբ կամ արդեն իսկ նեյտրալիզացված, արդեն իսկ ֆիքսված քաղաքացու նկատմամբ անհամաչափ, անտրամաբանական ուժ կիրառելու համար երբեք պատասխանատվության չեն ենթարկվել», - եզրափակեց իրավապաշտպանը։  "
Քաղաքականություն,​​​​​​​Իշխանությունն ու ընդդիմությունը երկխոսության եզրեր այս պահին չեն տեսնում," Իշխանությունն ու ընդդիմությունը երկխոսության եզրեր այս պահին չեն տեսնում․ «Դիմադրություն» շարժման ներկայացուցիչներից հանրապետական Հայկ Մամիջանյանն այսօր ասաց՝ ինչպես նախկինում են հայտարարել՝ պատրաստ են քննարկել միայն վարչապետ Նիկոլ Փաշինյանի հրաժարականի մանրամասները։ «Դրա մասին հայտարարվել է անցած տարվա աշնանը՝ խորհրդարանում։ Իհարկե կա բանակցությունների հնարավորություն Նիկոլ Փաշինյանի հետ՝ իր հրաժարականի տեքստի նյուանսների մասին, միակ եզրույթը, որի մասին կարելի է Փաշինյանի հետ բանակցել։ Փաշինյանի հետ թող բանակցեն Ալիևը, Էրդողանը, մենք նման պլաններ չունենք։ Ես համարում եմ, որ Հայաստանում ոստիկանապետություն հաստատել հնարավոր չի լինի, և միշտ ուժը ծնում է հակազդեցություն․ ինչքան շատ մեզ փորձեն ջարդել, էդքան շատանալու ենք», - ասաց Մամիջանյանը։ Իր հերթին «Քաղաքացիական պայմանագիր» խմբակցության պատգամավոր Հրաչյա Հակոբյանն ասում է՝ ընդդիմադիրները պետք է դարձի գան, և խորհրդարանում շարունակեն իրենց աշխատանքը:«Իրենք թող մտածեն հանգուցալուծման մասին, որովհետև ժողովրդի կողմից որևէ աջակցություն չկա իրենց միջոցառումների, ընդհակառակը՝ ժողովուրդն ավելի հիասթափվում է իրենցից, երբ տեսնում է, որ իրենք մի բան էլ քարերով հարվածում են ոստիկաններին։ Ես հիասթափվել մեղմ եմ ասում։ Նրանք նեղացած են Հայաստանի Հանրապետության քաղաքացիներից և հիմա մուռ են հանում։ Իրենք պետք է դարձի գան, պետք է խորհրդարան վերադառնան, այլ տարբերակ չկա, և պետք է խորհրդարան վերադառնալուց հետո հասկանան, թե ոնց են ընդհանրապես մեզ հետ աշխատելու, որովհետև ես, էլի եմ ասում, մեր աշխատանքն ուղղված է ի շահ Հայաստանի Հանրապետության, Հայաստանի քաղաքացիների, իրենց աշխատանքը մինչ օրս շարունակում է մնալ՝ որքան վատ Հայաստանի քաղաքացիների համար, այնքան լավ իրենց համար», - ասաց իշխանական պատգամավորը։Ընդդիմության ներկայայցուցիչները իշխանություններին են մեղադրում երեկ Պռոշյան փողոցում բախումների համար, նշում են՝ գործել են սադրիչներ, իսկ ոստիկաններն էլ տուժել են իրենց իսկ կիրառած լուսաձայնային նռնակներից: Ըստ «Հայաստան» խմբակցության քարտուղար, դաշնակցական Արծվիկ Մինասյանի, իշխանության երեկվա արձագանքը ժողովրդավարության սկզբունքներին համահունչ չէր: «Այն, ինչ երեկ իրականացավ, կատարվեց, դա այս իշխանության հերթական պարտությունն էր։ Այս իշխանությունը, երբ աշխարհով մեկ թմբկահարում էր, թե ինքը ժողովրդավարական բաստիոն է, ինքը՝ Նիկոլ Փաշինյանը հայտարարում էր, թե ինքը ժողովրդի նկատմամբ ուժ չի կիրառում, երեկ բացվեց նաև նրա հերթական սուտն ու կեղծիքը՝ արդեն նաև որպես իշխանություն», - ասաց Մինասյանը։ Հրաչյա Հակոբյանը հակադարձում է՝ ոստիկանությունը սկսել է հատուկ միջոց կիրառել, երբ ցուցարարները քարեր են նետել ոստիկանների վրա, իսկ Ժողովրդավարության հետ աղերս չունի ոչ թե իրավապահների և կառավարության պահվածքը, այլ ընդդիմադիրների գործողությունները։«Եթե իրենց ընկալմամբ, ժողովրդավարությունը նա է, որ ժողովուրդը պետք է քարերով հարվածի ոստիկաններին, և շուրջ 60 տուժողներից մոտ 39-ը ոստիկաններ են, այսինքն՝ մեծ մասը երեկվա բախումներից տուժել են ոստիկանները, ապա իրենց պատկերացրած ժողովրդավարությունը սխալ կոնցեպտ է, սխալ մոտեցում է։ Իրենց ձեռագիրը չի փոխվել, սկսած առաջին օրվանից՝ դիմել են տարբեր բռնությունների՝ Սոս Ջանիբեկյանի վրա հարձակում, Արմեն Մարտիրոսյանի վրա հարձակում, Գյումրիի պապիկների վրա հարձակում, երեկ արդեն ոստիկանների նկատմամբ բռնություն՝ քարեր նետել ոստիկանների նկատմամբ։ Իրենք ոչ մի բան չէին արել ոստիկանությունն էլ հատուկ միջոց կիրառե՞ց, բա մինչև հիմա ինչի՞ չէր կիրառում հատուկ միջոց ոստիկանությունը։ Պարզ է չէ, որ քարերով սկսեցին հարվածել, հայհոյել ոստիկաններին․ ներողություն, սա պետություն է և ժողովրդավար պետություն է», - ասաց Հակոբյանը։   "
Քաղաքականություն,"Կառավարական ամառանոցի մոտ ընդդիմության ակցիան ուղեկցվել է բախումներով, հարուցվել է քրգործ"," Ընդդիմության բողոքի ակցիան կառավարական ամառանոցի մոտ ուղեկցվել է բախումներով, իրավապահները կիրառել են հատուկ միջոց՝ լուսաձայնային նռնակներ:Ըստ Ոստիկանության, բերման է ենթարկվել 11 անձ: Հարուցվել է քրեական գործ, կատարվում է նախքննություն։ Ինչպես ոստիկանությունն է նշում, անհնազանդության ակցիայի կազմակերպիչների հնչեցրած կոչերի արդյունքում ակցիայի մասնակիցները դրսևորել են ոչ իրավաչափ վարքագիծ։ Մասնավորապես, «չեն ենթարկվել հասարակական կարգի պահպանություն իրականացնող ոստիկանության ծառայողների օրինական պահանջներին, բռնություն են գործադրել նրանց նկատմամբ, ինչպես նաև ոստիկանության ծառայողների ուղղությամբ նետել են շշեր, քարեր և մետաղե առարկաներ»։«Հայաստան» խմբակցության պատգամավոր Արթուր Խաչատրյանը «Ազատության» հետ զրույցում ասել էր՝ տեղեկություն ունի, որ բերման են ենթարկել նաև իրենց գործընկեր, պատգամավոր Արթուր Սարգսյանին, այս լուրը հաստատեց նաև Գեղամ Մանուկյանը, սակայն ոստիկանությունից այս մասին դեռ որևէ տեղեկություն չեն հայտնում:Առողջապահության նախարարությունը հայտնում է, որ տեղի ունեցած միջադեպի հետևանքով ժամը 23:00-ի դրությամբ տարբեր բժշկական կենտրոններ են դիմել 50 անձինք։ Նրանցից 34-ը ոստիկանության ծառայողներ են, 16-ը՝ քաղաքացիական անձինք։Ըստ հաղորդագրության, տուժածներից մեկի վիճակը ծանր է, այս պահին վիրահատվում է, իսկ մյուս տուժածները վնասվածքների առաջին վիրաբուժական մշակում են ստացել:Ժամը 22։30-ի դրությամբ Առողջապահության նախարարությունը հայտնել էր բժշկական կենտրոններ դիմած 42 քաղաքացիների մասին, նրանցից 22-ը ոստիկաններ։Հերացի համալսարանական հիվանդանոցից ավելի վաղ «Ազատությանը» փոխանցել էին, որ հիվանդանոց է տեղափոխվել 27 քաղաքացի, այդ թվում՝ 21 ոստիկան, 6 քաղաքացիական անձ, որից 2-ը՝ կանայք: Ընդդիմադիրները այսօր նախ հանրահավաք անցկացրին Ֆրանսիայի հրապարակում, ապա՝ կառավարության շենքի մոտ, երկու ժամով շրջափակեցին կառավարության շենքի մուտքերն ու ելքերը, հետո շարժվեցին կառավարական ամառանոցի մոտ, որտեղ պահանջում էին, որ վարչապետ Նիկոլ Փաշինյանը դուրս գա և լսի իրենց պահանջները:Ավելի վաղ Ազգային ժողովում իշխանության ջանքերով տապալվել էր ընդդիմադիրների նախաձեռնած արտահերթ նիստը, որում ընդդիմադիրները ցանկանում էին հայտարարություն ընդունել Արցախի վերաբերյալ: Մասնավորապես ընդդիմադիրները պահանջում էին հայտարարության տեսքով արձանագրել, որ «Արցախը չի կարող լինել Ադրբեջանի կազմում»: Իշխանությունը բոյկոտել էր նիստը՝ հայտարարելով, որ դա կեղծ քաղաքական օրակարգ է։ Պնդում են՝ այժմ ամեն հայտարարություն կարող է սահմանափակել հայկական կողմի բանակցային հնարավորությունները:Իշխող «Քաղաքացիական պայմանագիր» կուսակցության մամուլի խոսնակ Վահագն Ալեքսանյանն ասում է՝ իրավիճակի ամբողջ պատասխանատվությունն ընկած է ընդդիմադիրների վրա:«Իրավիճակը լարված է միայն այն պատճառով, որ ընդդիմադիր թալանի փրկության շարժման առաջնորդները միայն ակնհայտ նյարդային ջղաձգումների մեջ են ու հատկապես դա վերաբերում է Իշխան Սաղաթելյանին, ում ընդամենն այսօր ասել էինք, որ մենք կարող ենք իրեն հանդիպել Ազգային ժողովում: Երբ ինքը հայտնում է, որ «Քաղաքացիական պայմանագիր» խմբակցությունը փախած է Ազգային ժողովից, ուղղակի ստում է: Ինքը դա վերցրեց ու հանրահավաքի ժամանակ Պռոշյան փողոցում ասաց, որ «մեզ ասում են՝ դե եկեք Ազգային ժողով, ուրեմն մենք գնացինք, պիտի ճեղքենք պատը» կամ նման մի բան, բայց ակնհայտորեն տարավ բախման քաղաքացիներին, որոնք իրենց հերթին այդ ագրեսիվ ելույթներից ներշնչված քարեր ու այլ իրեր նետեցին ոստիկանների ուղղությամբ ու տեղի ունեցավ այն, ինչ տեղի ունեցավ», - ընդգծեց Ալեքսանյանը:  "
Քաղաքականություն,"Անգամ Գոնսալեսն է եկել ժողովրդին փրկելու, բայց մերժվածները չեն կարող վերադառնալ. Անդրանիկ Քոչարյան"," «Եթե տեսնեինք այն օրակարգը, որը կարող է մեր երկրի խնդիր լուծել, բնականաբար, կմասնակցեինք», - «Ազատության» հետ զրույցում հայտարարեց Ազգային ժողովի պաշտպանության և անվտանգության հարցերով հանձնաժողովի նախագահ Անդրանիկ Քոչարյանը:Ազգային ժողովի «Հայաստան» և «Պատիվ ունեմ» խմբակցությունները նախաձեռնել էին ԱԺ արտահերթ նիստ՝ հայ-ադրբեջանական և հայ-թուրքական հարաբերությունների օրակարգով, որը չմեկնարկեց՝ քվորումի բացակայության պատճառով։Մեկ ամիս փողոցում պայքար ծավալող ընդդիմությունը համոզված է՝ իշխանությունը ժողովրդի թիկունքում բանակցություններ է ունենում առանց կարմիր գծի: Կասկած չունեն՝ Փաշինյանն արդեն իջեցրել է Արցախի կարգավիճակի նշաձողը: Հենց դա էր պատճառը, որ սկսեցին իրենց պայքարը: ԱԺ նախագահ Ալեն Սիմոնյանն էլ, իր հերթին, հայտարարել էր, որ Արցախի ու սահմանագծման հարցով արտահերթ նիստ հրավիրելու ընդդիմության նախաձեռնությունը կեղծ գործընթաց է համարում։«Ազատություն». - Ինչո՞ւ չմասնակցեցիք արտահերթ նիստին:Քոչարյան. - Եթե մենք տեսնեինք այն օրակարգը, որը անհրաժեշտ է այսօր և կարող է մեր երկրի համար խնդիր լուծել, բնականաբար, կմասնակցեինք:«Ազատություն». - Սրանից էլ լավ հնարավորությո՞ւն նորից վերադարձնել խորհրդարանական հարթակ, նաև նիստին ձեր հակափաստարկները բերեք:Քոչարյան. - Խորհրդարանական հարթակը միայն նիստերը չեն, նաև ամենօրյա հանձնաժողովների աշխատանքն է, լիագումար նիստերն են: Իրենք արդեն մեկ ամսից ավելի է՝ անհետացել են, քվորում չի լինի, իրենք կվերադառնան Ֆրանսիայի հրապարակ և սակավաթիվ իրենց աջակիցներին կներկայացնեն մի ամպագոռգոռ տեսակետ, որ իշխանությունները վախեցան, չեն ցանկանում մասնակցել իրենց դարակազմիկ ծրագրին, բայց եթե դարակազմիկ լիներ, անպայման իրենք այս մեկ ամսվա մեջ կունենային այնպիսի աջակցություն, որ իշխանությունները չէին կարող նաև չմասնակցել նույնիսկ անտրամաբանական օրակարգին:«Ազատություն». - Պարոն Քոչարյան, այս մեկամսյա հավաքներին մարդկանց մասնակցության քանակ, ակտիվություն, սակավամարդ եք ասում, ձեզ չի՞ անհանգստացրել, այնուամենայնիվ:Քոչարյան. - Արդյունքում եղավ այն, որ որպեսզի դեմքը փրկեն իրականացրեցին կառավարական շենքի վրա հարձակում, ու արդյունքը եղավ քրեական գործեր և արդեն երկու օր է՝ նույնիսկ փողոց փակելու ծրագիր չունեն: Չի փակվում փողոցը, ինչքան էլ ուզում է ասեն, 5 հոգով փակեն, ասեն՝ 50 հազար է, 50 հազարի մեջ չի խնդիրը, խնդիրը լուծվում է ընտրություններում, իսկ ընտրություններում այս խնդիրը լուծվել է, մերժվածները ևս մերժվել են: Ուզում են 100 անգամ ընտրություններ անենք, մերժվածները չեն կարող վերադառնալ իշխանության՝ ժողովրդի քվեով: Ժողովուրդը կարող է քվեն տալ մեկ ուրիշին, չտալ գործող իշխանությանը, բայց մերժվածներին երբեք չի տալու:«Ազատություն». - Հազարավոր մարդիկ եղել են այդ հրապարակում առնվազն մայիսի 1-ին, ովքե՞ր են նրանք, պարոն Քոչարյան:Քոչարյան. - Այո, հազարավոր մարդիկ եղել են, դուք տեսել եք նաև հայտնի նախկին իշխանությունների կամ նրանց շուրջ համախմբված մարդկանց՝ ֆինանսական շրջանակների, իշխանական շրջանակների, նույնիսկ Գոնսալեսը, Գոնսալեսի եղբայրը եկել են փրկեն մեր ժողովրդին: Եթե այդքան ուզում են մեր ժողովրդին ու Արցախը փրկեն, Արցախի փրկության բանալին գտնվում է Արցախում: Նույն Ռոբեր Քոչարյանը, իր թիմակինցերը և իր տղաները, տղան, մեկին չենք տեսել, մյուսին, էդ բուղեքը, որ հավաքված նույնիսկ 5-6 կարմիր բերետավոր չեն կարողանում առանց հատուկ միջոցների բերման ենթարկեն, այ դրանց կարիքը ունի մեր զինված ուժերը:Նույն Խաչատուրովի տղան, քո հայրը եղել է Գլխավոր շտաբի պետ, դու, քո թիմակիցները եթե շատ եք ուզում, որպեսզի մեր երկրի պաշտպանության հետ կապված խնդիրներին մասնակից լինեք, դրա տեղերը ու ձևերը շատ լավ գիտեք: Դուք ձգտում եք իշխանության, բայց իշխանության ձգտելու համար էլի մի պարզ բանաձև կա, որը դուք չեք ներկայացնում ձեր համակիրներին, ընտրություններն են: Իշխանություններին պետք է պարտադրեք ընտրություններ, բայց պարտադրելու համար էլ պետք է ունենաք ժողովրդական աջակցությունը մեկ տարի առաջ տրվել է այսօրվա գործող իշխանությանը: Ի՞նչ է տեղի ունեցել մեկ տարվա ընթացքում, որ պետք է մեր ժողովուրդը երես թեքի այն իշխանությունից, որին տվել է իր քվեն:«Ազատություն». - Մեկ տարի անց ուզում են ձեզնից լսել՝ «Արցախը չի լինելու Ադրբեջանի կազմում», դա կլինի Հայաստանի կարմիր գիծը և ըստ այդմ եթե չեք ասում, հետևաբար կարող է նշանակել, որ և կլինի Ադրբեջանի կազմում:Քոչարյան. - Դա բառախաղ է, մենք գտնվում ենք ակտիվ բանակցային փուլում, և իրենք դրանով ուզում են խոչընդոտել այդ բանակցային փուլը: Բանակցությունների այս ամբողջ 30 տարվա ընթացքը խոսում է նրա մասին, որ իրենք սխալ ձևաչափերով են բանակցել:«Ազատություն». - Այդ փաստաթղթում նաև առաջարկվում է՝ մինչև գերիները հետ չգան, մինչև ադրբեջանական զորքերը հետ չքաշվեն Հայաստանի տարածքից մի սկսեք սահմանազատման աշխատանքները:Քոչարյան. - Դա իրենց օրակարգն է, իշխանությունն ունի իր օրակարգը, որի անունը դրված է խաղաղության օրակարգ, իրենց օրակարգը խաղաղության տրամաբանության հետ ոչ մի կապ չունի, աղերս չունի: Իրենք ընդամենը ստեղծում են իրենց համար միջավայր իշխանություններին խանգարելու և այդ խանգարելու համար պարզ է, այսօր բավարար մարդկային ներուժ չունեն:«Ազատություն». - Ձեր նախընտրական ծրագրից չե՞ն բխում այս ամենը, մեկ տարի առաջ ասում էիք՝ անջատում հանուն փրկության:Քոչարյան. - Իսկ անջատում հանուն փրկության օրակարգը փոխվե՞լ է:«Ազատություն». - Չեք ասում այլևս, որ Արցախը չի լինելու Ադրբեջանի կազմում:Քոչարյան. - Ուրեմն տվյալ պահին չենք ասում, որովհետև գտնում ենք, որ հիմա շատ բաներ անիմաստ հնչեցնելու ժամանակը չի, հիմա գործելու ժամանակն է:      "
Քաղաքականություն,ԱԺ ընդդիմադիր խմբակցությունների նախաձեռնած արտահերթը նիստը տապալվեց," Արցախի հարցով հայտարարության ընդունման համար ընդդիմադիր երկու խմբակցությունների նախաձեռնած արտահերթը իշխանության ջանքերով այսօր տապալվեց. Բացառությամբ նիստը վարող ԱԺ նախագահ Ալեն Սիմոնյանի, իշխանական խմբակցության մյուս 7 տասնյակ պատգամավորները չեկան գրանցվելու, չնայած շատերը խորհրդարանում էին։«Ազգային ժողովի կանոնակարգ սահմանադրական օրենքի 51-րդ հոդվածի 4-րդ մասի համաձայն գրանցումը շարունակվում է մինչև անհրաժեշտ թվով պատգամավորների գրանցումը, բայց ոչ ավելի, քան 4 ժամ», - հայտարարեց Սիմոնյանը:Դեռ մեկ ժամ էլ գրանցումը կշարունակվի, բայց իշխանականները հավաստիացրել են՝ չեն մասնակցելու նիստին։ Այսօր գործը անգամ ընդդիմության նախագծի քննարկմանը չհասավ, քանի որ այն կարող է սկսվել, եթե գրանցվում են պատգամավորների կեսից ավելին։ 107 հոգանոց խորհրդարանում այսօրվա նիստը նախաձեռնած ընդդիմությունը միայն 35 ձայն ունի։Ընդդիմադիր 2 խմբակցությունները գրեթե ամբողջական կազմերով էին ներկա։ Բացակայում էին երկուսը՝ «Հայաստան» խմբակցությունից ԱԺ փոխխոսնակ Իշխան Սաղաթելյանն ու «Պատիվ ունեմը» ղեկավարող Արթուր Վանեցյանը։ Արտահերթի օրակարգում մեկ՝ հայ-ադրբեջանական և հայ-թուրքական հարաբերություններին վերաբերող «Հայաստան» և «Պատիվ ունեմ» խմբակցությունների հայտարարության նախագիծն էր։Արցախի՝ Ադրբեջանի կազմում լինելը բացառելուց բացի, առաջարկում էին, որ Ազգային ժողովը նաև հայտարարի՝ Ադրբեջանի հետ սահմանագծում անցկացնելու նախապայմանը ռազմագերիների վերադարձն ու Հայաստանի տարածքից ադրբեջանական զորքի դուրս բերումն է։ Սահմանազատման արդյունքում բացառվում է Հայաստանի տարածքային ամբողջականության խաթարումը, իսկ հայ-թուրքական հաշտեցման գործընթացում էլ՝ որևէ համաձայնություն, որը հարցականի տակ կդնի Հայոց ցեղասպանությունը։«Չմիանալով այս հայտարարությանը կամ որևէ ձևով տորպեդահարելով սրա ընդունումը՝ իրականում սպասարկում են հակառակ շահերը, սպասարկում են թուրք-ադրբեջանական տանդեմի շահերը: Ուրեմն էր եթե ուզում ենք, որ Ադրբեջանի կազմում չհայտնվի Արցախը, պետք է հեռացնենք այն իշխանություններին, ովքեր ամեն ինչ անում են, որ Արցախը հայտնվի Ադրբեջանի կազմում»,- Ազգային ժողովի դահլիճից դուրս գալով հայտարարեց «Հայաստան» դաշինքի պատգամավոր Արմեն Ռուստամյանը։«Պատիվ ունեմից» Հայկ Մամիջանյանի խոսքով՝ Արցախը երբեք չի լինելու Ադրբեջանի կազմում եզրույթը այն կարմիր գիծն է, որ անհրաժեշտ է հայկական կողմին՝ հասնելու Արցախի ապագան երաշխավորող հայանպաստ լուծման։«Բացարձակ զարմանալի չի, որ այն իշխանությունը, որը Հայաստանը հասցրել է այս վիճակի, ձեռքերը լվացել է Ղարաբաղից, հրաժարվում է իր համար կարմիր գծեր ֆիքսել, որոնք Հայաստանի համար օրհասական են, պայմանավորված են Հայաստանի ու Արցախի ֆիզիկական գոյությամբ: Ես կարծում եմ, որ առաջին հերթին մեր այն համաքաղաքացիները, որոնց ես խորապես հարգում եմ, որոնք ձայն են տվել նախորդ արտահերթ ընտրություններին ՔՊ-ին, կհասկանա, թե ինչ առաջնահերթություններ ունի ՔՊ-ն, թե ինչից է վախենում ՔՊ-ն, և իրականում ինչ օրակարգ է սպասարկում ՔՊ-ն», - նշեց Մամիջանյանը:Իշխանությունը ընդդիմադիրների նախաձեռնությունը «կեղծ գործընթաց», քաղաքական շանտաժ էր որակել։ Դեռ անցած շաբաթ էին հրապարակել խմբակցության որոշումը՝ չեն մասնակցի նիստին։ Խուսափելով ընդդիմության պահանջը կատարելուց և չկիրառելով «Արցախը չի կարող լինել Ադրբեջանի կազմում» արտահայտությունից՝ իշխանությունն էլ իր փաստարկը բերում՝ ամեն մի հայտարարություն կարող է սահմանափակել հայկական կողմի բանակցային հնարավորությունները:«Ավելի լավ է բանակցությունների ժամանակ քիչ խոսել և շատ գործ անել, քան թե իրականում, օրինակ, գնալ դրսերում բանակցել Արցախը տալու շուրջ, ինչպես իրենք են արել և ինչպես փաստաթղթերի գաղտնազերծումն է ցույց տալիս, բայց գալ Հայաստան և խոսել հայրենասիրությունից», - ասաց «Քաղաքացիական պայմանագրից» Գևորգ Պապոյանը:«Ազատության» դիտարկմանը՝ «իրենք էլ ձեզ հակադարձում են, որ Նիկոլ Փաշինյանի հայտնի հայտարարությունը նշաձող իջեցնելու մասին, խոսում է նրա մասին, որ Նիկոլ Փաշինյանն է պատրաստ Արցախը թողնել Ադրբեջանի կազմում, դուք չունե՞ք նման պլաններ», Պապոյանը պատասխանեց. «Մենք անում ենք ամեն ինչ և կանենք ամեն ինչ, որպեսզի Արցախը մնա հայկական: Սա շատ կարևոր է, և սա մեր իշխանության, այսպես ասած, առաքելությունն է: Բնականաբար, իհարկե, մեզ ներսից շատ են հարվածում»:Ադրբեջանի հետ բանակցություններում Փաշինյանի իշխանությանը նոր զիջումների մեջ մեղադրող ընդդիմադիրները ճիշտ հակառակ կարծիքին են. - «Այդ նախադասությունը հնչեցնելը հայկական կողմին երբեք չի խանգարել վարել հայանպաստ բանակցություններ: Այսինքն իրենք չեն ուզում ասել, որ միանշանակ չեն բանակցելու Արցախն Ադրբեջանի կազմում գտնվելը, այլապես ի՞նչ տրամաբանություն կա այդտեղ, ի՞նչ է նշանակում բանակցությունները կխաթարի: Իհարկե, պետք է խաթարել այն բանակցությունները, որոնց արդյունքում Արցախը պետք է հայտնվի Ադրբեջանի կազմում»:Այսօրվա տապալված արտահերթն անցնում էր անվտանգության աննախադեպ միջոցառումներով. տասնյակներով ուժայինները և՛ նիստերի դահլիճում, և՛ դահլիճից դուրս, և՛ Խորհրդարանի այգում էին հսկողություն իրականացնում։ Ուշադիր էին հատկապես տևական ժամանակ ԱԺ-ից բացակայած և փողոցում վարչապետի հրաժարականը պահանջող ընդդիմադիրների նկատմամբ։    "
Քաղաքականություն,"Ընդդիմադիրները շարժվում են կառավարական ամառանոց
"," Վարչապետի հրաժարականը պահանջող ցուցարարները դեռ կառավարության շենքի մոտ են։ Նրանք Ֆրանսիայի հրապարակից երթով շարժվեցին այստեղ, որպեսզի շրջափակեն բոլոր մուտքերը։ Մինչև նրանց գալն արդեն ոստիկանական մեծ ուժերով շրջապատված էր կառավարության ամբողջ շենքը։ Նրանք մի քանի շարքով փակել են մուտքերը, իսկ ոստիկաններից այն կողմ քաղաքացիներն են կանգնած։Այս ակցիայով նրանք պահանջում են, որ իշխող «Քաղաքացիական պայմանագիր» խմբակցությունը գա խորհրդարան, և հնարավորություն լինի գումարել արտահերթ նիստը։ Ընդդիմադիր երկու՝ «Հայաստան» և «Պատիվ ունեմ» խմբակցությունները նախաձեռնել էին նիստ օրակարգով՝ հայ-ադրբեջանական և հայ-թուրքական հարաբերությունների կապակցությամբ ընդունել ԱԺ հայտարարության նախագիծ, որ որևէ լուծման դեպքում Արցախը չի կարող լինել Ադրբեջանի կազմում։ Սակայն իշխող մեծամասնությունը չներկայացավ նիստին, և այն տապալվեց։ Ըստ ԱԺ կանոնակարգ օրենքի՝ նիստին ներկայանալու և այն գումարելու ժամանակ կա մինչև 20։00-ն։«Հերթական շանսը տվեցինք իշխող ուժին, որպեսզի խելքի գա, հասկանա, որ ժողովուրդն իրեն թույլ չի տալու՝ երկիրը տանելու նոր կապիտուլյացիայի։ Չհասկացան։ Այդ փաստաթղթում ոչ հրաժարականի պահանջ կա, ոչ էլ երկրի ներքաղաքական հարցերին անդրադարձ, փաստաթուղթն ամբողջությամբ նվիրված է Արցախի և Հայաստանի անվտանգությանը։ Ի՞նչ էինք ասում, ասում էինք՝ եկեք փաստեք, որ դուք չեք ուզում՝ Արցախը մնա Ադրբեջանի կազմում, եկեք փաստեք, որ դուք ուզում եք՝ մենք պետականություն ունենանք, եկեք փաստեք, որ դուք հայ ժողովրդի ներքին թշնամիները չեք, ընդամենը այդ հարցի պատասխանն էինք ուզում։ Չեկան, նիստը տապալեցին», - հայտարարեց ԱԺ փոխնախագահ, «Հայաստան» խմբակցության պատգամավոր Իշխան Սաղաթելյանը։Այնուհետև «Դիմադրություն» շարժման անդամները երթ սկսեցին դեպի կառավարական ամառանոց՝ նշելով, որ տեղեկություն ունեն, որ հենց այնտեղ է հիմա վարչապետը։   "
Քաղաքականություն,"Վանաձորցիները դժգոհ են թե' Փաշինյանի կառավարությունից, թե' ընդդիմությունից"," Վանաձորում կարծիքները կիսվում են. դժգոհություններ կան թե՛ Փաշինյանի կառավարությունից, և թե՛ ընդդիմությունից։Թավշյա հեղափոխությամբ իշխանության եկածները չեն արդարացրել իրենց սպասելիքները, իշխանության հրաժարականի պահանջով փողոց դուրս եկած ընդդիմությունից էլ հույսեր չունեն՝ աթոռակռիվ են համարում։«Հարյուր տոկոս չեմ ասի, որ գոհ եմ իշխանություններից։ Բայց լավ բաներ նկատել եմ։ Վատ էլ եմ նկատել, լավ էլ եմ նկատել», - ասում է միջին տարիքի մի վանաձորցի։ - «Կադրերի քաղաքականությունը լավ չի, բայց, ասենք, կաշառքի պակասելը զգացվել ա, մարդիկ առանց կաշառք գործի են նշանակվում»։Նրա համաքաղաքացին արտամատական է տրամադրված. - «Ես իշխանափոխության շատ մեծ կարիք ունեմ, որովհետև էս իշխանությունը, որ նստել ա, մեր ընտրած վարչապետը, որ ընտրել ենք, խաբել ա մեզ, լրիվ ամբողջությամբ խաբել ա»։Ինչո՞ւ աշխատատեղեր չստեղծվեցին, ինչո՞ւ տաքսիստի իր աշխատանքին այլընտրանք չեղավ անցած 4 տարիներին, հարցնում է վանաձորցի Գևորգ Պողոսյանն ու շեշտում՝ ընտանիքը պահելու համար ստիպված է Վանաձորում սեփական մեքենան տաքսի դարձնել ու անդադար տուգանքներ վճարել. - «Ուրեմը աշխատատեղերով ապահովեք, որ մենք դուրս չգանք, կայանատեղի կարիք չունենանք կանգնելու, վթարայինները չմիացնենք, կանգնենք, որ տաքսի քշենք, որ մեր տները պահենք»։Վանաձորում արդեն կես տարի կառավարման ճգնաժամ է։ Թեև օրենքում փոփոխություն տեղի ունեցավ և վարչապետը համայնքի ղեկավարի պաշտոնակատար նշանակեց, բայց շատ խնդիրներ հնարավոր չի լինում լուծել, քանի դեռ անցած տարեվերջին ձևավորված ավագանին չի գործում։ Վարչական դատարանի որոշմամբ նիստեր գումարելու արգելք կա։Արդեն մեկ ամիս Երևանում ընթացող ցույցերին վանաձորցիները քիչ են արձագանքել։ Այս ընթացքում ընդամենը մեկ-երկու անգամ փոքրաթիվ ցուցարարներ մայրուղի են փակել, իսկ ընդդիմության առաջնորդները մեկ անգամ հանրահավաք են կազմակերպել։ "
Քաղաքականություն,"«Քննարկում ենք ոչ թե վրանները հավաքելու, այլ՝ ավելացնելու հարցը». Իշխան Սաղաթելյան
","  Վաղը ընդդիմադիրները Ֆրանսիայի հրապարակից խորհրդարան կվերադառնան՝ արտահերթ նիստ անելու։ Իշխող մեծամասնությունն արդեն հայտարարել է, որ չի մասնակցի ընդդիմության նախաձեռնած նիստին, իսկ սա նշանակում է, որ այն կտապալվի։«Գնալու ենք, որ փաստենք՝ իշխանությանը չի հետաքրքրում պետության անվտանգության օրակարգը», - ասում է «Հայաստան» խմբակցության անդամ Իշխան Սաղաթելյանը: «Ներկայացրեցինք այն կարևոր և գլխավոր սկզբունքները, կարմիր գծերը, որից շեղումը նշանակում է Արցախի կորուստ, հայաթափում և առհասարակ Հայաստանի պետականության գոյության հարց է դրվում: Իրենք փախան այդ նիստից», - հայտարարեց Սաղաթելյանը:  Իշխող խմբակցությունից, սակայն, հայտարարում են, որ ընդդիմությունը փորձում է Արցախի հարցն օգտագործել բացառապես ներքաղաքական նպատակներով։ Եվ այդ նպատակով էլ արտահերթ նիստ են նախաձեռնել։ Հրապարակում չունեն լսարան, Ազգային ժողովի ամբիոնն են ուզում օգտագործել` որպես «քաղաքը կաթվածահար անելու» լծակ։Ընդդիմության նախաձեռնությանն օրերս արձագանքել էր նաև Ազգային ժողովի խոսնակ Ալեն Սիմոնյանը։ Այն որակել կեղծ գործընթաց։ Ասել էր՝ ընդդիմադիրները խորհրդարանի միջոցով փորձում են փակուղային դրությունից դուրս գալու ելքեր գտնել:«Հերթական փորձ է իրավիճակից ինչ-որ ելք գտնելու: Էն, որ Իշխան Սաղաթելյանը ամեն անգամ բեմից ասում է՝ «ես ժամանակ չեմ ասում», հետո ասում է՝ «72 ժամ, 72 ժամը հո հանկարծակի չեմ ասում, օրեր մնացին, ժամեր մնացին, մի քիչ էլ դիմացեք», իրանք չեն հասկանում, որ հենց այդ բառերով իրենց մատնում են, որ տուպիկի առաջ են կանգնած», - ասել էր Սիմոնյանը:Խորհրդարանի խոսնակը նաև պնդել էր, որ Արցախի բանակցություններին առնչվող գործընթացն առավելագույնս թափանցիկ է, իսկ ընդդիմադիրների մտահոգություններն՝ անհիմն. - «Ընդհանուր առմամբ մեր ժողովրդին ամեն ինչ ասվում է: Եվ վարչապետը բազմիցս ասել է, որ որևիցե գործընթաց, որը չի ներառի Արցախի կարծիքը, որը չի ներառի Հայաստանի Հանրապետության քաղաքացիների կարծիքը, չի լինելու և չկա: Եկեք ընդդիմության ասելիքը, այդ խոսքը մեկընդմիշտ ֆիքսենք, որ դա ընդամենը իրենք իրենց համար ստեղծած իրավիճակից դուրս գալու պատրվակ է»:Խորհրդարանի ընդդիմադիր փոխխոսնակ Իշխան Սաղաթելյանը հակադարձում է. - «Ալեն Սիմոնյանը ձևակերպել է, ասել է՝ մենք իրավունք չունենք ասել, որ Արցախը չի կարող լինել Ադրբեջանի կազմում, որովհետև կխանգարենք բանակցություններին, ո՞ւմ են խանգարելու, Ալիևի՞ն»:Նիստը հայ-թուրքական, հայ-ադրբեջանական օրակարգով է: Ընդդիմադիր խմբակցություններն առաջարկում են Ազգային ժողովը հայտարարություն ընդունի, որ բացառվում է կարգավորման որևէ տարբերակ, որով Արցախը կլինի Ադրբեջանի կազմում:«Դու գնում ես բանակցությունների մեր երկրի ու ժողովրդի անունից, դու արդյոք պարտավոր չե՞ս հայտարարել, որ այս կարմիր գծերից ներքև ես լուծում չեմ պատկերացնում», - նշեց Սաղաթելյանը:«Հայաստան» ու «Պատիվ ունեմ» խմբակցությունները մեկ ամիս է՝ Ազգային ժողովից տեղափոխվել են Ֆրանսիայի հրապարակ, վրաններ են տեղադրել վարչապետի հրաժարականի պահանջով անհնազանդության ակցիաներ ու երթեր են անում: Պնդում են, թե պայքարը վճռական է, այսօր ակցիաներ ու երթեր չկային, երեկվանն էլ տոնական էր՝ միայն կանայք ու երեխաներ էին մասնակցում: Հնարավո՞ր է մտադրվել են վրանները հավաքել ու խորհրդարան վերադառնալ:«Քննարկում ենք ոչ թե վրանները հավաքելու, այլ վրանները ավելացնելու հարցը: Վրանները հավաքելու, դադար վերցնելու որևէ հիմք և պատճառ չկա», - նշեց Սաղաթելյանը:Անգամ ամառվա տապին, երբ մարդկանց փողոցում պահելը դժվար կլինի, միևնույն է՝ չեն նահանջի, վստահեցնում է շարժման առաջնորդը։«Անշուշտ հաշվի պետք է առնենք, որ կեսօրվա 35 աստիճան շոգի տակ մարդկանց դժվար է փողոցում պահելը, բաներ կան, որ պետք է հաշվի առնենք, բայց դա չի ենթադրում, որ որևէ կերպ պայքարը կանգնելու է, հետ է նահանջելու կամ չի ընդլայնվելու», - հայտարարեց նա: Ակցիաների սկզբում ընդդիմության առաջնորդները վստահեցնում էին, թե Փաշինյանի իշխանությանը հաշված օրեր են մնացել, այս կանխատեսումները չիրականացան։ Իսկ ինչի՞ են հասել այս մեկ ամսվա ընթացքում: «Հստակ է, որ արդեն հաջողել է, որովհետև համախմբել է մեր ժողովրդի մի շատ կարևոր հատվածին և այս ճանապարհով գնալու դեպքում իշխանությունը չի կարող դիմանալ», - պատասխանեց Սաղաթելյանը: No media source currently available  "
Քաղաքականություն,"Եվրամիությունն այսօր Ալիևին ասաց՝ հերիք է մեզ մի բան ասես, քո երկրում՝ այլ. Հովսեփ Խուրշուդյան"," Խուրշուդյան. - Միանշանակ շատ դրական է, որ արձագանքել է մամլո խոսնակը, հատուկ նշում է, որ Շարլ Միշելի նախորդ հայտարարությունը թերևս տարընթերցումների տեղիք է տվել նաև մեզ համար, որովհետև էնտեղ նշած չէ Լեռնային Ղարաբաղ արտահայտությունը, որը այս մեկում նշվեց արդեն։ Եվ այլ նաև խնդիրներ, որը որ Ալիևը մեկնաբանում էր, որ միջազգային հանրությունը այլևս իր հետ համակարծիք է, համարյա որ Արցախի խնդիր այլևս չկա, որ Զանգեզուրի միջանցք պետք է բացվի և այլն։ Եվ էստեղ շատ լավ է, որ Շարլ Միշելը իր խոսնակի շուրթերով ասում է, որ որևէ միջանցքային տրամաբանություն, այսինքն՝ արտատարածքային ինչ-որ հավակնություններ երկու կողմն էլ չունեն։ Հայաստանը, պարզ է, չուներ, իսկ Ադրբեջանը ուներ և ասեց, որ պայմանավորվել են, որ չի լինելու։ Այսինքն՝ Ալիևին հիշեցնում են, որ հերիք է մի բան էստեղ ասես, գնաս քո ժողովրդի առաջ, նաև միջազգային դիտորդների առաջ ուրիշ բան ասես։ Էնպես որ, լավ է դա, կարևոր է, որովհետև այսպիսի բաներից է կախված նաև հետագա ընթացքը բանակցությունների։ Նաև շատ կարևոր է մի այլ դրվագ, որին թերևս քչերն են ուշադրություն դարձնում, ավելի շեշտադրվում է էդ երկրորդ մասը, որ ոչ մի միջանցք չի լինելու, և որ Լեռնային Ղարաբաղ արտահայտությունը այսուհետ կլինի նաև որպես պատիժ Ալիևին, որ էն անգամ զիջեցինք, շատ խնդրեցիր, որ չասենք Լեռնային Ղարաբաղ, ասենք Ղարաբաղ, և դու ավելի լկտիացար, և էս անգամ նշվում է արդեն։ Բայց ամենակարևորը, որ ասվում է, որ այսուհետ պետք է քննարկվի, այսինքն՝ հասցեագրվի պատճառները կոնֆլիկտի, ընդ որում՝ առաջին Արցախյան պատերազմի պատճառները։ Իսկ դա մեր համար առանցքային և կարևորագույն փոփոխություն է միջազգային ընդհանրապես դիսկուրսի։ Երբևէ նման բան չի քննարկվել, և դա պրոբլեմ է եղել մեզ համար, որովհետև դրա հիման վրա, որ չի քննարկվել, Ալիևը ասել է, որ համարյա մեր վրա հարձակվել են, մեզանից տարածքներ են գրավել... և դա տարածքային վեճ է։ Բայց երբ որ ասվում է՝ մի րոպե, պատճառներ են եղել, նույնիսկ առաջին Արցախյան պատերազմի պատճառներ են եղել, և էդ պատճառները պետք է հասկանալ, պետք է վերհանել և քննարկել, դա մեր համար շահեկան է, որովհետև հո օդից չառաջացա՞վ էդ կոնֆլիկտը։«Ազատություն». - Դուք նկատի ունեք, որ Երևանը անընդհատ շեշտադրում է արցախահայերի իրավունքներ։ Հետ գնալով՝ պիտի էստեղի՞ց սկսեն։Խուրշուդյան. - Միանշանակ։ Եվ դա շատ կարևոր է՝ Սումգաիթից սկսել։«Ազատություն». - Բայց այնցյալում նաև ժողովուրդների համերաշխ համակեցություն է եղել, ինչը Ալիևը հիշատակում է, ասում է՝ եկեք, Ադրբեջանի կազմում ապրեք խաղաղ։Խուրշուդյան. - Միշելը ասում է ՝ հլը բացեք տեսնենք եղե՞լ ա էդ համակեցությունը... Կարո՞ղ ա չի եղել, դրա համար կոնֆլիկտ է առաջացել և նույնիսկ պատերազմ է առաջացել։ Էդ է հարցադրումը։ Եվ շատ կարևոր է, որ էդ դիսկուրսն է մտնում շրջանառության մեջ։ Որովհետև դա սուտ է, չի եղել էդ համակեցությունը։ Նույնիսկ Սովետական Միության հռչակված ինտերնացիոնալիզմի պայմաններում Նախիջևանում հինգ տոկոս հայ մնաց քսանհինգ տոկոսից, Արցախում իննսունհինգ տոկոսից յոթանասունհինգ տոկոս մնաց։ Ո՞նց ստացվեց։«Ազատություն». - Նաև ասում է, որ Միշելի հայտարարությունը չպետք է մեկնաբանվի որպես աջակցություն քննարկումների որևէ կանխորոշված ելքի, էլի շեշտադրում է բոլոր բնակչությունների իրավունքներն ու անվտանգությունը։Խուրշուդյան. - Բոլոր ժողովուրդների իրավունքները դա նորություն չի, Հայաստանի իշխանություններն էլ մի անգամ չեն հայտարարել, որ կոնֆլիկտը պետք է լուծվի բոլոր ժողովուրդների, այդ թվում Ադրբեջանի, Հայաստանի և Արցախի ժողովուրդների շահերին համապատասխան։ Ոչ մեկ չի ասում, որ Ադրբեջանի ժողովրդի շահերը պետք է ոտնահարվեն։ Բայց որո՞նք են էդ շահերը, գերիշխել Արցախի ժողովրդի հանդե՞պ, ստիպել, որ Արցախի ժողովուրդը հեռանա՞ այդ տարածքներից, էթնիկ զտո՞ւմ անեն։«Ազատություն». - Կամ իրենք վերադառնան...Խուրշուդյան. - Է, թող վերադառնան։ Արդեն վերադառնում են, ո՞վ է իրենց ձեռքը բռնել։ Ջաբրաիլում հիմա ադրբեջանցիները գյուղեր են կառուցում։ Ադրբեջանը ինտենսիվ կերպով գյուղեր է կառուցում, որպեսզի մարդիկ վերադառնան։«Ազատություն». - Ջաբրաիլը ԼՂԻՄ չէ։Խուրշուդյան. - ԼՂԻՄ-ի հարցը պետք է առանձին լուծվի։ Եթե էնտեղ թույլատրվում է ադրբեջանցիների վերադարձը, օրինակ, Շուշի, էլ չեմ ասում Հադրութ, որովհետև Հադրութում երբեք ադրբեջանցի չի եղել, դա էթնիկ զտման շարունակությունը կլինի։ Այսինքն՝ հայերի տներ բերեն բնակեցնեն ադրբեջանցիներին։Հարցազրույցն ամբողջությամբ կարող եք դիտել այստեղ.  "
Քաղաքականություն,Ընդդիմությունը քայլերթ է անցկացնում Երևանում," Վարչապետ Փաշինյանի հրաժարականը պահանջող ընդդիմությունն այս պահին երթ է անցկացնում մայրաքաղաքի կենտրոնում։ Նախքան այդ Ֆրանսիայի հրապարակում հանրահավաք անցկացվեց, երթի ավարտին այն կշարունակվի։Ընդդիմադիրները հայտնեցին, որ վաղը նախատեսված է մայրերի ու երեխաների երթ՝ երեխաների տոնի կապակցությամբ, այլ միջոցառումներ ևս նախատեսված են Ֆրանսիայի հրապարակում։Այսօր, ինչպես նաև երեկ «Դիմադրություն» շարժման անդամները նախարարությունների շենքերի մոտ էին, որտեղ ցանկանում էին հանդիպել նախարարներին՝ պարզելու՝ կո՞ղմ են, որ Արցախը լինի Ադրբեջանի կազմում։ Գործադիրի անդամների հետ հանդիպել, սակայն, չհաջողվեց։   "
Քաղաքականություն,ԱԺ նախագահը ԼՂ հարցով արտահերթ նիստ հրավիրելու ընդդիմության նախաձեռնությունը կեղծ գործընթաց է որակում," Ազգային ժողովի նախագահն Արցախի ու սահմանագծման հարցով արտահերթ նիստ հրավիրելու ընդդիմության նախաձեռնությունը կեղծ գործընթաց է համարում: Ալեն Սիմոնյանը պնդում է՝ իշխանության հրաժարականը պահանջող ընդդիմադիրները խորհրդարանի միջոցով փորձում են ծանր դրությունից դուրս գալու ելքեր գտնել: Ընդդիմությունն, ըստ իշխող ուժի ներկայացուցչի, այս պահին փակուղային իրավիճակում է։«Հերթական փորձ է իրավիճակից ինչ-որ ելք գտնելու: Էն, որ Իշխան Սաղաթելյանը ամեն անգամ բեմից ասում է՝ «ես ժամանակ չեմ ասում», հետո ասում է՝ «72 ժամ, 72 ժամը հո հանկարծակի չեմ ասում, օրեր մնացին, ժամեր մնացին, մի քիչ էլ դիմացեք», իրանք չեն հասկանում, որ հենց այդ բառերով իրենց մատնում են, որ տուպիկի առաջ են կանգնած», - նշեց Սիմոնյանը:Ընդդիմադիր երկու խմբակցությունները՝ «Հայաստանն» ու «Պատիվ ունեմը» հունիսի 3-ին Ազգային ժողովի արտահերթ նիստ են հրավիրել Արցախի ու սահմանազատման գործընթացի վերաբերյալ հայտարարություն ընդունելու համար։ Իշխանությունը, որից կախված է թե՛ նիստի անցկացումը, թե՛ հայտարարության ընդունումը, արդեն հայտարարել է, որ չի մասնակցելու արտահերթին։ Ալեն Սիմոնյանն այսօր պնդում էր, թե Արցախի բանակցություններին առնչվող գործընթացն առավելագույնս թափանցիկ է։ ԱԺ նախագահը անհիմն է համարում ընդդիմադիրների մտահոգությունը. «Ընդհանուր առմամբ մեր ժողովրդին ամեն ինչ ասվում է: Եվ վարչապետը բազմիցս ասել է, որ որևիցե գործընթաց, որը չի ներառի Արցախի կարծիքը, որը չի ներառի Հայաստանի Հանրապետության քաղաքացիների կարծիքը, չի լինելու և չկա: Եկեք ընդդիմության ասելիքը, այդ խոսքը մեկընդմիշտ ֆիքսենք, որ դա ընդամենը իրենք իրենց համար ստեղծած իրավիճակից դուրս գալու պատրվակ է»: Մինչդեռ արդեն մեկ ամիս փողոցում պայքար ծավալող ընդդիմությունը համոզված է՝ իշխանությունը ժողովրդի թիկունքում բանակցություններ է ունենում առանց կարմիր գծի: Կասկած չունեն՝ Փաշինյանն արդեն իջեցրել է Արցախի կարգավիճակի նշաձողը: Հենց դա էր պատճառը, որ սկսեցին իրենց պայքարը:«Մենք ի՞նչ ենք ասում, ասում ենք՝ դու ժողովրդի ու պետության անունից, երբ որ բանակցություն ես վարում, առնվազն կարմիր գծերը պետք է ֆիքսես: Իրանք վախենում են, վախենում են, որովհետև Ալիևին խոսք են տվել, վախենում են, որովհետև պատերազմից անցել է 1,5 տարի, մենակ ներքին զորքերի ու ոստիկանության թիվն է ավելացել, իսկ բանակի թիվը կրճատվել է», - ընդգծեց ԱԺ ընդդիմադիր փոխնախագահ, «Հայաստան» խմբակցությունից Իշխան Սաղաթելյանը:ԱԺ փոխխոսնակ Սաղաթելյանն ասում է՝ երկու ընդդիմադիր խմբակցությունները ձևակերպել են այն նվազագույն պահանջները, որոնցով պետք է հանդես գա Հայաստանի ցանկացած իշխանություն, իսկ այս իշխանության ներկայացուցիչները տևական ժամանակ է՝ մեկ պարզ հայտարարություն չեն անում, որ Արցախը չի կարող լինել Ադրբեջանի կազմում։ Ընդդիմադիրները նաև այս պատճառով են ցանկանում, որ Ազգային ժողովը հայտարարությամբ հանդես գա։ Խորհրդարանի նախագահն էլ այսօր խուսափեց նման ձևակերպումից։ «Ես հիմա որևիցե բան ասելով կարող եմ կանխորոշել կամ ազդեցություն ունենալ և սահմանափակել հայկական կողմի բանակցային հնարավորությունները: Ի՞նչ, էստեղ ինչ-որ լավ վերնագիր կամ լավ լոզունգ տալու համար ես ինչ-որ հայտարարություններ անեմ ու հետագայում դա ազդի՞, ես գտնում են, որ հիմա ես այդ հարցին չպետք է պատասխանեմ», - ասաց Սիմոնյանը:Իշխանությունն այլևս ասելիք չունի, Իշխան Սաղաթելյանն էլ համարում է, որ իշխանականներն են փակուղում հայտնվել ու իրավիճակից դուրս գալու ելքեր են փնտրում։ «Բառացի եմ ես էս ամեն ինչը ձևակերպում, որ պարզ լինի նաև շարքային, պարզ քաղաքացիների համար: Էս է իրականությունը, մնացածը լոլոներ են», - նշեց Սաղաթելյանը:Ընդդիմությունն արտահերթ նիստին առաջարկում է, հայտարարություն անել ու բացառել՝ ոչ միայն Արցախի՝ Ադրբեջանի կազմում լինելը, այլև սահմանազատման գործընթացում Հայաստանի տարածքային ամբողջականության խաթարումը, հայ-թուրքական հաշտեցման գործընթացում է Ցեղասպանության հարցը հարցականի տակ դնելը։ Ցանկանում են, որ իշխանականներն իրենց հետ միասին ընդունեն, ռազմագերիների վերադարձն ու Հայաստանի տարածքից ադրբեջանական զորքի դուրս բերումը Ադրբեջանի հետ սահմանագծման համար նախապայման պետք է լինի։ Մինչ այդ իշխանականները խոսում են ընդդիմադիրներին մանդատից զրկելու հնարավորությունից։ «Ես տրամադրված եմ այդ հարցով դիմել Ազգային ժողովի խորհրդին, ընդհանուր առմամբ որոշում չկա, ես խոսում եմ իմ տրամադրվածության մասին», - հայտարարեց Ալեն Սիմոնյանը:Պատգամավորի լիազորությունները դադարեցնելու հարցով Սահմանադրական դատարան (ՍԴ) դիմելու վերջնական որոշումը Ազգային ժողովի նախագահի նախաձեռնությամբ հրավիրած նիստում խորհուրդն է կայացնում։ Կազմում են ԱԺ նախագահը, փոխխոսնակները, խմբակցությունների ու հանձնաժողովների նախագահները։ Այստեղ իշխող խմբակցությունը մեծամասնություն ունի։ Եթե խորհրդի նիստում չի ընդունվում որոշումը, հարցը չի փակվում. առնվազն 22 պատգամավոր դեռ կարող է հավաքվել ու գործընկերոջ լիազորությունների դադարեցման հարցով դիմել ՍԴ։    "
Քաղաքականություն,"Ակցիաները շարունակվում են. ընդդիմադիրներին չհաջողվեց հանդիպել նախարարների, ԵՊՀ ռեկտորի հետ"," «Դիմադրություն» շարժման մասնակիցներն այսօր կառավարական երկրորդ մասնաշենք գնացին՝ ցանկանալով հանդիպել նախարարների հետ։ «Կո՞ղմ եք, որ Արցախը լինի Ադրբեջանի կազմում»,- հենց այս հարցով էին ընդդիմադիրները ցանկանում բարձրանալ նախարարների մոտ։

Ինչպես երեկ, այսօր էլ որևէ նախարարի հետ հանդիպել չհաջողվեց։ Շարժման առաջնորդներից Իշխան Սաղաթելյանն ակցիայի սկզբում հայտարարեց՝ շենքեր չեն շրջափակելու, ոստիկանների հետ բախման չեն գնալու։«Երեկվանից շատ է ասվում, որ ի՞նչ կարիք կա Նիկոլի կառավարության նախարարի տեսակետ պարզելու, որովհետև ակնհայտ է՝ ով ինչ է մտածում, բայց, ոչ, հիմա նախ անձնական պատասխանատվության ժամանակն է, և մենք այս օրերի ընթացքում անընդհատ պետք է պարզենք ու յուրաքանչյուրի բերանից լսենք՝ ով ինչ է մտածում», - ասաց ԱԺ ընդդիմադիր փոխխոսնակը։Բանակցությունները կարճ տևեցին։ Նախարարների մի մասը փոխանցեց, թե շենքում չէ, մյուսները խուսափեցին ընդդիմադիրների հետ հանդիպումից։ Կառավարական երկրորդ շենքը շրջափակված էր բազմաթիվ ոստիկաններով։«Դիմում եմ այս նախարարներին՝ ինչքա՞ն պետք է փախնեք, ինչքա՞ն պետք է այս շթերի հետևում թաքնվեք, հարամ լինի այն աթոռը, որ դուք զբաղեցնում եք։ Եթե պետք է ոստիկանական շթերի հետևից ղեկավարեք այս երկիրը, կարող է նաև գանք ձեր տները, այսինքն՝ պատկերացրեք՝ մի պահ այս ոստիկանական շթերը ձեր պադեզդների դիմաց, ի՞նչ եմ ուզում ասել՝ երկար փախչել չեք կարողանալու. կա՛մ պետք է ասեք՝ ժողովրդի հետ ենք, կա՛մ ժողովրդի դեմ», - հայտարարեց Սաղաթելյանը։Ապա վարչապետ Փաշինյանի հրաժարականը պահանջող ընդդիմադիրները երթով շարժվեցին նաև Երևանի մի քանի բուհերի ուղղությամբ։ Ամենաերկարը կանգ առան պետհամալասարանի մոտ։ Պահանջում էին, որ գիտխորհուրդը նիստ գումարի և իր դիրքորոշումը հայտնի Արցախի կարգավիճակի վերաբերյալ; Պատգամավորներից մի քանիսին բուհի շենք մուտք գործել հաջողվեց, բայց կարճ ժամանակ անց դուրս եկան և հայտարարեցին, որ սկզբում իրենց ընդունելու պատրաստակամություն հայտնած ռեկտորի սենյակի դուռը ներսից փակված է եղել։ Նախկին իշխանական պատգմավոր, ներկայիս ռեկտոր Հովհաննես Հովհաննիսյանը, ըստ պատգամավորի առաջարկել է հանդիպել վաղը։

«Ժողովուրդ ջան, մի հատ կողմնորոշվեք՝ մարդը շենքում է, թե շենքում չէ, այդպես էլ պատասխան չունենալով՝ մենք գնացինք դեպի իր սենյակ։ Հասկանալի էր, որ տղամարդ ռեկտորը, այնտեղ էլ ասացի, տեսնելով, որ Ազգային ժողովի պատգամավորներ են բարձրանում, դուռը ներսից փակում, մնում է ներսում, պատկերացնո՞ւմ եք», - ասաց «Հայաստան» խմբակցությունից Աննա Գրիգորյանը։Առանց որևէ հանդիպման երթի մասնակիցները շարժվեցին դեպի Ֆրանսիայի հրապարակ, որտեղ էլ ավարտեցին այսօրվա բողոքի ակցիաները։ Օրվա ընթացքում բախումներ ոստիկանության հետ, ինչպես նաև բերման ենթարկելու փորձեր չեղան։ Երեկ մինչդեռ բերման ենթարկվածների թիվը անցել էր հարյուրը, բացի այդ Քննչական կոմիտեն այսօր հայտարարեց, որ կառավարական երրորդ մասնաշենքի մոտ զանգվածային անկարգություններ կազմակերպելու և դրանց մասնակցելու դեպքի առթիվ քրեական գործ է հարուցվել, կա 8 ձերբակալված։Իշխան Սաղաթելյանն իրավապահների այս քայլը շարժումը ճնշելու անհաջող փորձ է գնահատում. «Փորձում են ձերբակալությունենրի, տարբեր ճնշումների, բերման ենթարկելու, կարված գործերի... գիտեք՝ արդեն քանի հոգի նաև ունենք երկու տասնյակից ավելի այս վերջին օրերին կալանքի տարված մարդիկ։ Այս ճանապարհով փորձում են շարժման ակտիվիստներին մեկուսացնել, նաև վախեցնել մեր քաղաքացիներին։ Իմիջիայլոց, ամբողջ ծառայությունները՝ Ազգային անվտանգության ծառայությունից սկսած, Քննչականից, Ոստիկանությունից անհատապես փորձում են քաղաքացիներին վախեցնել, սպառնալ ու էլ չեմ խոսում բիրտ և ոչ իրավաչափ ուժ կիրառելու մասին, որին դուք ամեն օր ականատես լինում եք»։«Ազատությունը» երեկ հիվանդանոցում զրուցել էր մի ցուցարարի հետ, որը պնդում էր, որ ոստիկանները իրեն ծեծի են ենթարկել։ Բժշկի տեղեկացմամբ՝ տղամարդը կողերի կոտրվածք ուներ։ Փոխոստիկանապետ Վարդան Մովսիսյանը, սակայն, համաձայն չէ, որ ոստիկանները երեկ անհամաչափ ուժ են կիրառել։

Փոխոստիկանապետը այսօր վստահեցրեց նաև, որ պարգևավճարներ ստացել են բոլոր ոստիկանները, և դա որևէ կապ չունի մոտ մեկ ամիս Երևանում շարունակվող բողոքի ակցիաների հետ։ No media source currently available   "
Քաղաքականություն,"Արդեն ո՞րերորդ բեկումնային ջրբաժանի օրն են հայտարարում, վերջում մնալու է մեկ վրան. Մարիա Կարապետյան
"," «Ընդդիմադիրները ցանկանում են, որպեսզի մենք շարունակենք իրենց այն ճանապարհը, որ ներհայաստանյան համատեքստում ասվեն բաներ, որոնք բոլորովին արտացոլված չեն բանակցային գործընթացի փաստաթղթերում: Դա անազնիվ է սեփական ժողովրդի հանդեպ»,- «Ազատության» հետ զրույցում ասում է ԱԺ «Քաղաքացիական պայմանագիր» խմբակցության պատգամավոր Մարիա Կարապետյանը` անդրադառնալով ընդդիմադիրների պահանջներին:Ստորև ներկայացնում ենք հատված հարցազրույցից.«Ազատություն». - Հիմա բովանդակության մասին ընդդիմության հարթակի, որ ասեք` հակամարտության կարգավորման որևէ լուծում չի կարող ենթադրել Ադրբեջանի կազմում: Ինչո՞ւ չեք ասում, տվեք այդ երաշխիքը:Մարիա Կարապետյան. - Կարո՞ղ են ինձ ցույց տալ նախորդ բանակցային գործընթացի փաստաթղթերում որևէ նման ձևակերպում, այսինքն` ընդդիմադիրները ցանկանում են, որպեսզի մենք շարունակենք իրենց այն ճանապարհը, որ ներհայաստանյան համատեքստում ասվեն բաներ, որոնք բոլորովին արտացոլված չեն բանակցային գործընթացի փաստաթղթերում: Դա անազնիվ է սեփական ժողովրդի հանդեպ, թող ցույց տան, 94 թվականից ի վեր որևէ բանակցված և չստորագրված փաստաթուղթ կա՞, որտեղ այդպիսի արձանագրում է տեղի ունեցել:«Ազատություն». - Ընդդիմության այդ փաստարկները ես քաղել էի ոչ միայն իրենց բանավոր խոսքից, այլև այն նախագծից, որ խորհրդարան են բերել, ձեզ էլ հրավիրել արտահերթ նիստի, որը, դուք արդեն հայտարարել եք, որ մերժում եք` որակելով այն քաղաքական շանտաժ: Ինչո՞ւ է շանտաժ, տիկի՛ն Կարապետյան: Ընդդիմության իրավունքն է, իրավունքի ուժով նիստը գումարվել է, գնացեք, քննարկեք:Մարիա Կարապետյան. - Դա արդեն որերորդ հայտարարությունն է և նույնաբովանդակ: Մեր հանձնաժողովը և Ազգային ժողովն այդ տեքստերը պարբերաբար ստանում են իրենց կողմից: Արձանագրենք սա, երկրորդը` ընդդիմությունը խորհրդարանական դիվանագիտության հարթակները շարունակաբար բոյկոտում է, այսինքն` այն խոսքը, որը պետք է ասվի Հայաստանից դուրս, չեն գալիս ասելու Հայաստանից դուրս, դրա փոխարեն առաջարկում են, որ Հայաստանի ներսում դա ասվի, և սա հիշեցնում կամ ապացուցում է Հայաստանում տարիներ շարունակ գործար այդ գործելաոճը, որ Լեռնային Ղարաբաղի հարցը ներքաղաքաական, ՀՀ հանրային իշխանությունները ձևավորելու հարց է` իշխանության հարց է, ներքաղաքական հարց է, և մենք դրան ընդառաջ չենք գնալու: Եթե ցանկանում են վերադառնալ խորհրդարան և իրացնել իրենց խորհրդարանականների մանդատը, պետք է դա անեն, կարող են դա անել, բայց այս մոտեցմամբ` իրենց այդ պարբերական նույնաբովանդակ հայտարարությունների, մերժելի է:«Ազատություն». - Ամենևին, ասում են հակառակը` այդ նիստը` հունիսի 3-ի օրը ջրբաժան է` կամ դուք կգաք, կամ հետո չգիտեմ... Մարիա Կարապետյան. - Սա արդեն որերորդ ջրբաժանն է: Պարբերաբար են հնչում այդ արձանագրումները, որ մենք իշխանություն չունենք, եկել է ճակատագրի որոշման օրը, կամ ինչ-որ բեկումնային փուլ ենք մտնում, կամ պայքարի նոր փուլ ենք սկսում: Արդեն հետևել հնարավոր չէ, թե որերորդ հերթական նույն գործողությունն է ցիկլիկ տեղի ունենում: Սա դեժավյուների մի անվերջանալի փուլ է:«Ազատություն». - Իսկ եթե դուք` որպես կառավարող ուժ, քաղաքական մեծամասնություն, ընդառաջ գնաք, և քննարկումը փողոցից տեղափոխվի դահլիճ, այնտեղ ներկայացնեք ձեր փաստարկները: Ի վերջո սա նաև երկխոսության ինչ-որ փորձ կդառնա:Մարիա Կարապետյան. - Իրենց հայտարարության բովանդակությունն է նախ խնդրահարույց, ասացի` թող ցույց տան` բանակցային գործընթացում որտեղ է արձանագրված այդ դիրքորոշումը այդքան տարիներ շարունակ: Սա ընդամենը փորձ է իրենց մարած շարժման ասեմ, ինչ ասեմ, դժվար էլ է շարժում անվանել, բայց լավ, դրան ինչ-որ մեզ ներքաշելով, բանավեճ ձեռնարկելով ինչ-որ գործողության պատրանք ստեղծել: Չեմ ցանկանում մասնակցել այդ գործողության պատրանքին, ռեալ աշխատանք եթե կցանկանան կատարել խորհրդարանական դիվանագիտության հարթակներում, ապա, այո, կարող ենք աշխատել միասին, թեև ես մղումների առումով էլի մեծ կասկածներ ունեմ: Ինձ թվում է` այսօր, օրինակ, փողոցում թեժացած իրավիճակն առավելապես կապ ունի նրա հետ, որ Երևանի ընդհանուր իրավասության դատարանը վարույթ է ընդունել Սեյրան Օհանյանի ենթադրաբար ապօրինի գույքի բռնագանձման վերաբերյալ հայցադիմում: Ամբողջությամբ դիտեք տեսանյութում.  "
Քաղաքականություն,"«Ձեռնաշղթաները մեր ձեռքերին, գցած գետնին, ոստիկաններից անցնում-դառնում, խփում էին». ակցիայի մասնակից"," Վարչապետ Նիկոլ Փաշինյանի հրաժարականի պահանջով ընդդիմության ակցիաներին մասնակցող Արթուր Ազիզյանն ասում է՝ կառավարության երրորդ մասնաշենքի ներսում ոստիկանները իրեն ծեծի են ենթարկել։ Պատմում է, որ հետո իրեն տարել են ոստիկանություն, ինքը բժշկական օգնություն է խնդրել, կես ժամ անց միայն, ըստ նրա, տեղափոխել են հիվանդանոց։ Բժշկի տեղեկացմամբ՝ ունի կողերի կոտրվածք, կապտուկներ, հարվածներ է ստացել նաև գլխի շրջանում։«Տարել են, գցել գետնին ու սկսել ծեծել» , - նշեց Արթուր Ազիզյանը` շարունակելով. «Ոչ մի բան մենք չենք արել, կանդալած ձեռնաշղթաները մեր ձեռքերին, գցած գետնին, ոստիկաններից շատերն անցնում-դառնում, խփում էին»:

Ընդդիմությունն այսօր իր բողոքի ակցիան կառավարության 3-րդ մասնաշենքի մոտ անցկացրեց, որտեղ ոստիկանական մեծաթիվ ուժեր կային։ Օրվա ընթացքում երկու անգամ բախում տեղի ունեցավ։ Ոստիկանները թույլ չտվեցին ընդդիմադիր պատգամավորներին ներս մտնել կառավարության շենք, ուժի գործադրմամբ քաղաքացիներին բերման ենթարկեցին, հրմշտոցի ընթացքում մի քանիսի ինքնազգացողությունը վատացավ:Ոստիկաններն ուժ գործադրեցին նաև ԱԺ ընդդիմադիր պատգամավորների նկատմամբ:Պատգամավորներն այսօր պատրաստվում էին կառավարության 3-րդ մասնաշենք մտնել ու հարց ուղղել նախարարներին՝ «կո՞ղմ են, որ Արցախը լինի Ադրբեջանի կազմում»։«Հետևյալ հարցի վերաբերյալ պետք է Հայաստանում գտնվող յուրաքանչյուր պաշտոնյա հայտնի հստակ դիրքորոշում։ Հայաստանը աջակցելու է Արցախի ժողովրդի ինքնորոշման իրավունքի լիարժեք իրացմանը, Արցախը երբեք չի լինելու Ադրբեջանի կազմում, Հայաստանի Հանրախետության և Արցախի Հանրապետության միջև պետք է լինի հուսալի ցամաքային կապ, ՀՀ-ի Արցախի ժողովրդի անվտանգության և ինքնորոշման իրավունքի իրացման երաշխավորն է։ Սահմանագծման ու սահմանազատման աշխատանքները պետք է իրականացվեն ՀՀ ինքնիշխան տարածքից Ադրբեջանի զորքերը դուրս բերման նախապայմանով, հայ-թուրքական հարաբերությունների կարգավորման գործընթացում բացառվում է որևէ համաձայնություն, որը հարցականի տակ կդնի Հայոց ցեղասպանությունը», - հայտարարեց ԱԺ փոխնախագահ Իշխան Սաղաթելյանը:

Ոստիկանությունից տեղեկացնում են՝ խուլիգանություն կատարելու կասկածանքով կան 100-ից ավելի բերման ենթարկվածներ, հայտնում են նաև, որ 3 ոստիկան է տեղափոխվել հիվանդանոց։ Թե ևս քանի ցուցարար է վնասվածք ստացել, առայժմ պարզ չէ։

Ընդդիմադիր «Հայաստան» խմբակցության պատգամավոր Սաղաթելյանը հայտարարել է, որ առաջիկա 4 օրերի ընթացքում այցելելու են պետական տարբեր հաստատություններ՝ լսելու աշխատակիցների, պաշտոնյաների դիրքորոշումները Արցախի հարցում։ Վարչապետի հրաժարականի պահանջով արդեն մեկ ամիս փողոցային պայքար սկսած ընդդիմությունը կարծում է, որ իշխանությունը պատրաստվում է Արցախը ճանաչել Ադրբեջանի կազմում։ Իշխանությունից չեն ընդունում այս մեղադրանքները, նաև հայտարարում, որ վարչապետի հրաժարականի հարց ընդհանրապես չի քննարկվում։    "
Քաղաքականություն,Հայաստանը պետք է դադարեցնի ապավինել միայն Ռուսաստանին. ուկրաինացի քաղաքագետ," Հայաստանն առաջին հերթին պետք է մտածի, թե ինչպես վերաիմաստավորի իր արտաքին քաղաքականությունը, դադարեցնի միայն Ռուսաստանին ապավինելը, «Ազատության» հետ զրույցում ասաց ուկրաինացի քաղաքագետ Իլյա Կուսան՝ համոզմունք հայտնելով, որ Ռուսաստանը թուլանալու է։Նրա խոսքով՝ Հայաստանը պետք է փորձի վերադառնալ այն բազմավեկտոր մոտեցմանը, որը փորձում էր Նիկոլ Փաշինյանը 2020 թվականի պատերազմից առաջ։«Մեր գնահատականներով՝ Ռուսաստանի տնտեսությունում ճգնաժամային միտումները կսկսեն ի հայտ գալ այս տարվա հոկտեմբեր-նոյեմբերին, իսկ հաջորդ տարվա կեսերին ռուսները ստիպված կլինեն լուծել բազմաթիվ հարցեր կապված արդյունաբերության անկման, ֆինանսական խնդիրների հետ և այսպես շարունակ։ Այս ամենը կհանգեցնի նրան, որ նրանք ստիպված կլինեն ուշադրությունը շեղել իրենց արտաքին քաղաքականությունից և փխրուն այս հավասարակշռությունը, որը ստեղծվել է նրանց օգնությամբ և նրանց մասնակցությամբ, օրինակ, Սիրիայում, Թուրքիայի, Իրանի, Իսրայելի, Հորդանանի և այլոց հետ հարաբերություններում, կարող է խախտվել և նաև հավասարակշռությունը Լեռնային Ղարաբաղի, Հայաստանի շուրջ, որտեղ Ռուսաստանը նույնպես շահագրգիռ կողմերից մեկն է, որը բանակցում էր այս հաստատված ստատուս քվոյի շուրջ», - ասաց Իլյա Կուսան։Եռակողմ հայտարարությունը, որը ստորագրվել է 2020 թվականին, երկարաժամկետ, վերջնական լուծում չէ, ընդգծեց ուկրաինացի քաղաքագետը՝ նկատելով՝ այն սադրանքներից, որ կազմակերպեց ադրբեջանական զինուժը սահմանին՝ Ուկրաինայի պատերազմի մեկնարկին, հասկանալի է դառնում, որ իրավիճակը շարունակում է բավականին լարված մնալ։ Նրա խոսքով՝ ուժերի հավասարակշռությունը կարող է խախտվել, ինչը կարող է ապասառեցնել հակամարտություններն, այդ թվում՝ Ադրբեջանի և Հայաստանի միջև։Հարցազրույցն ամբողջությամբ կարող եք դիտել ստորև․  "
Քաղաքականություն,Բաքուն ունի հարցերի լուծման ռազմական սցենար. քննարկում," Ադրբեջանի նախագահը, իհարկե նաև ներքին սպառման նպատակով, շարունակում է օգտագործել միջանցք տերմինաբանությունը և փորձում է ցույց տալ, որ իրենք գնում են այդ ճանապարհով, «Ազատության» «Կիրակնօրյա վերլուծական Հրայր Թամրազյանի հետ» հաղորդման ժամանակ ասաց ադրբեջանագետ Տաթևիկ Հայրապետյանը՝ շեշտելով՝ ակնհայտ է, որ հայկական կողմը դիմադրում է, փորձում է հակառակը ցույց տալ։

Նշելով, որ դիվանագիտական կոմպոնենտից բացի կա նաև խնդրի ռազմական կոմպոնենտը` ադրբեջանագետը նկատում է՝ Բաքուն ունի նաև հարացերի լուծման ռազմական սցենար և ցանկացած պահի պատրաստ է անցնել խնդրի լուծման այդ տարբերակին։

«Ադրբեջան-Թուրքիա համատեղ զորավարաժություններն այդ տարածքում գալիս են փաստելու, որ իրենք ունեն հնարավոր ռազմական սցենարը։ Ալիևի վերջին ելույթն էլ, որին կարծում եմ Հայաստանի արտգործնախարարը հստակ պատասխանել և արձագանքել էր՝ կարևոր շեշտադրումներով, ևս մեկ անգամ փաստում է, որ Ադրբեջանն ունի հարացերի լուծման ռազմական սցենար և ցանկացած պահի պատրաստ է ուղղակի մի կողմ դնել միջազգային իրավունք ու ցանկացած պայմանավորվածություն և անցնել խնդրի լուծման այդ տարբերակին։ Արցախյան 44-օրյա պատերազմը դրա վառ ապացույցն է», - ասաց Հայրապետյանը։Այսօր գոյություն ունեն երկու իրարից անջատ, իրար հետ մրցակցող ֆորմատներ՝ մոսկովյան ֆորմատ և բրյուսելյան ֆորմատ, ասաց քաղաքագետ Արեգ Քոչինյանը՝ նկատելով՝ ստեղծվել է մի վիճակ, երբ որ այս երկու աշխարհաքաղաքական կենտրոնները մրցակցում են թե ում ձեռքին պետք է լինեն կոնֆլիկիտի բանալիները, ով պետք է դառնա գլխավոր միջնորդը, գլխավոր խաղարարարը։«Սա իր մեջ պարունակում է ինչպես հնարավոր մարտահրավերներ, որոնք բավականին լուրջ են իրականում, այնպես էլ հնարավորություներ», - ասաց քաղաքագետը։ Քննարկումն ամբողջությամբ կարող եք դիտել ստորև․  "
Քաղաքականություն,"Երթ, հանրահավաք, ռազմահայրենասիրական երգերի մեծ համերգ Ստեփանակերտում"," Հազարավոր արցախցիներ այսօր երթ, ապա հանրահավաք են անցկացրել Ստեփանակերտի Վերածննդի հրապարակում։Ցույցի մասնակիցները քննադատել են Հայաստանի գործող իշխանություններին՝ պնդելով, թե պաշտոնական Երևանը անհարկի զիջումների է գնում ղարաբաղյան հարցում։Ցուցարարները նաև աջակցություն են հայտնել հայաստանյան ընդդիմությանը, որն արդեն մեկ ամիս է՝ անհնազանդության ակցիաներ է անցկացնում վարչապետ Նիկոլ Փաշինյանի հրաժարականի պահանջով։«Մեր այսօրվա պայքարը շարունակությունն է 1988 թվականի պայքարի, որն ընդհատումներով մեզ բերել ու հասցրել է այս հանգրվանին: Անշուշտ, մեզ պետք է վերականգնել այդ ոգին», - «Արցախպրես»-ին ասել է Արցախի խորհրդարանի «Դաշնակցություն» խմբակցության պատգամավոր Դավիթ Իշխանյանը:Ղարաբաղյան խնդրի շուրջ զարգացումներին, Ադրբեջանի նախագահի վերջին հայտարարություններին այսօր արձագանքել է նաև Արցախի պետնախարար Արտակ Բեգլարյանը։ Պաշտոնյան վերստին ընդգծել է Ստեփանակերտի դիրքորոշումը, թե հակամարտությունը կարող է կարգավորվել միայն Արցախի ժողովրդի ինքնորոշման իրավունքի ճանաչմամբ ու իրացմամբ։«Եթե Ադրբեջանը ցանկանում է փակել հակամարտության էջը և հստակեցնել Արցախի կարգավիճակը, ապա կարող է դելիմիտացիայի ու դեմարկացիայի գործընթաց իրականացնել նաև Արցախի Հանրապետության հետ՝ միևնույն ժամանակ վերադարձնելով մեր բռնազավթված տարածքները և ճանաչելով մեր անկախությունը», - Տելեգրամ ալիքում գրել է Բեգլարյանը:Ուշ երեկոյան Արցախի պետնախարարը Ֆեյսբուքում գրեց, որ Վերածննդի հրապարակում ռազմահայրենասիրական երգերի մեծ համերգ է՝ նվիրված Հայաստանի Առաջին Հանրապետության օրվան։«2020 թվականից ի վեր սա առաջին համերգն է Վերածննդի հրապարակում», - ընդգծել է Բեգլարյանը։  "
Քաղաքականություն,"Ընդդիմությունն ավտոերթ, հանրահավաքներ և քայլերթ անցկացրեց"," Վարչապետ Նիկոլ Փաշինյանի հրաժարականը պահանջող խորհրդարանական ընդդիմությունն այսօր շարունակեց բողոքի ակցիաները:Նախ տեղի ունեցավ ավտոերթ Սարդարապատից Երևան, ապա Ֆրանսիայի հանրահավաքում անցկացվեց հանրահավաք:Ելույթ ունեցավ Ազգային ժողովի դաշնակցական փոխնախագահ, «Հայաստան» խմբակցության ներկայացուցիչ Իշխան Սաղաթելյանը, որը մասնավորապես հայտարարեց. - «Ճակատագիրը մեզ չի թողնում այլընտրանք: Այս պայքարը այ ժողովրդի գոյության կռիվն է, արժանապատվության կռիվ է, նամուսի կռիվ է, պետականության ու հայրենիք ունենալու կռիվ է: Հետևաբար՝ սա սրբազան կռիվ է, և այս պայքարը ավարտվելու է մեր հաղթանակով»:«Մենք այս ընթացքում մեր բարեկամ երկրներին, թշնամիներին, ամբողջ աշխարհին ի ցույց դրեցինք և փաստեցինք. առաջին՝ հայ ժողովուրդը ծնկի չի եկել և պատրաստ է պայքարել իր հայրենիքի համար, հաջորդը՝ հայ ժողովուրդը չի ընդունում օրվա իշխանության՝ կտոր-կտոր հայրենիքը հանձնելու քաղաքականությունը: Նիկոլը չունի ժողովրդի կողմից մանդատ՝ երկիրը նոր զիջումների տանելու: Մենք միասին փաստեցինք, որ ժողովրդին խաբելով իշխանության ղեկին հայտնված անձը այլևս ժողովրդի կողմից չունի աջակցություն, նա լեգիտիմ չէ», - պնդեց ԱԺ ընդդիմադիր փոխխոսնակը:Սաղաթելյանն ասաց, որ առաջիկա շաբաթվա անելիքների մասին կխոսի ավելի ուշ, երբ երթից հետո կվերադառնան Ֆրանսիայի հրապարակ:Նա նշեց, որ այս ընթացքում իրենք հսկայական աշխատանք են կատարել, սակայն դեռևս չեն ասել գլխավոր նպատակին՝ Փաշինյանի հրաժարականին և Կառավարության փոփոխությանը: Դրա հասնելու համար, ըստ Սաղաթելյանի, պետք է ճնշումը մեծացնեն, գնալու են տուն առ տուն, բոլորի դիրքորոշումը լսելու են, հասկանալու են:Ընդդիմադիրներն ընդգծեցին, որ իրենց պայքարը չի դադարելու, շարունակական բնույթ է կրելու, մինչև հասնեն իրենց նպատակին:Ապա մեկնարկեց քայլերթը, որից հետո ցուցարարները վերադառնալու են Ֆրանսիայի հրապարակ:


 "
Քաղաքականություն,Մամիկոն Ասլանյանի գործը հասավ դատարան," Կոռուպցիոն մեղադրանքներով արդեն կես տարի բանտում գտնվող Վանաձորի նախկին համայնքապետ Մամիկոն Ասլանյանի գործը հասել է դատարան։ Նրա երկու նախկին ենթականերին ևս մեղադրանք է առաջադրվել։ Նրանց նկատմամբ որպես խափանման միջոց ստորագրությունն է չհեռանալու մասին։Քրեական գործով Ասլանյանի հանցակից համարվող ճարտարապետ Սուրեն Աբովյանը, որ մինչ օրս պաշտոնավարում է, այսօր չպատասխանեց «Ազատության» զանգերին։ Ավելի վաղ նա «Ազատությանն» ասել էր, որ նախաքննության շրջանակում իրեն հարցաքննել են, բայց հրաժարվել էր մանրամասներ հայտնել։«Քննչական մարմնի վարույթում է, գնում է քննություն, հետագայում նաև այլ իրավական պրոցեսներ կլինեն՝ հավանաբար դատարան և այլն, այլ մանրամասներ չեմ կարող հայտնել։ Ինչ փաստաթուղթ էլ որ կազմվում է՝ ստուգվում ու կազմվում է օրենքին համապատասխան: Հիմա եթե ինչ-որ ստուգող մարմիններ գտնում են, որ խնդիր կա, դա արդեն իրավական գործընթաց է սկսվում՝ ստուգելու համար՝ ես կամ այլ պաշտոնյա սխալվե՞լ է, թե՞՝ ոչ», - հայտարարել էր Աբովյանը:Դատարան գնացած մեղադրական եզրակացության մեջ նշված է, որ համայնքի գլխավոր ճարտարապետն ու իրավաբանն են կեղծ փաստաթղթեր կազմել ու տվել Ասլանյանին՝ ստորագրելու։ Արդյունքում՝ համայնքի ղեկավարը միանձնյա փոխել է չմասնավորեցվող հողատարածքների ցանկում ներառված մոտ մեկ հեկտար հողատարածքի նշանակությունը, ընդգրկել համայնքի կողմից օտարվող հողերի ցանկում, և այն վաճառքի է հանվել։Հողակտորները, որ վաճառքի ենթակա չէին, ըստ իրավապահների, դարձել են Մամիկոն Ասլանյանի մտերիմների սեփականությունը։Քննչական կոմիտեի քննած քրեական գործում նշում կա, որ այդ սեփականաշնորհման ոչ ենթակա հողակտորներից մեկն օտարվել է նախկին համայնքապետի մտերիմի կնոջ մորը, որը, «Ազատության» տվյալներով Ոստիկանության Վանաձորի բաժնի նախկին պետ Արա Կարապետյանի զոքանչն է։ Այս հողատարածքը հարակից է Վանաձորով անցնող Մ6 միջպետական մայրուղուն և մասնավոր գերեզմանատուն է դարձել։Վանաձորցի իրավապաշտպան Գևորգ Քոթանջյանն ավելի վաղ «Ազատությանն» ասել էր, թե այս ապօրինի գերեզմանատների հարցով իրենց կազմակերպությունը 2019-ին դիմել է դատախազություն։ Անցած երկու տարիներին մեկ անգամ իրեն կանչել են հարցաքննության։ Բայց այդ բողոքներին ընթացք տվեցին միայն անցած տարեվերջին՝ Վանաձորում համայնքային ընտրություններին զուգահեռ, երբ նախկին համայնքապետը, ով հավակնում էր նորից քաղաքապետ դառնալ, կալանավորվեց։«Փաստացի անօրինականություն է, ու դրա դեմը չի առնվել: Այստեղ պետք է նաև, իմ կարծիքով, ուսումնասիրվի դատախազության անգործությունը, եթե դատախազությունը պնդում է, որ դա քրեական հետապնդում չէ, որովհետև փաստացի ունենալով երկու տարի այդ գործը` անգործության մատնվել և համայնքապետի ընտրությունից երկու օր առաջ ուղղակի գործը հասցնել դատարան ու կալանավորման այլ բան չի կարող հուշել, քան քաղաքական հետապնդում», - ընդգծել էր իրավապաշտպանը:Մինչդեռ իրավապահներն Ասլանյանին են մեղադրում, որ նա անգործություն է ցուցաբերել, կողմնակալ վերաբերմունք դրսևորել և համապատասխան միջոցներ չի ձեռնարկել այս տարածքում գերեզմանների կառուցումը կանխարգելելու, հողատարածքը նպատակային նշանակությամբ օգտագործելու և ապօրինի շինարարության հետևանքները վերացնելու ուղղությամբ:Ուշագրավ է այն փաստը, որ Մամիկոն Ասլանյանի մեղադրական եզրակացության մեջ նշված է, թե 2020 թվականի հունվարի դրությամբ նախկին ոստիկանապետի զոքանչին պատկանող տարածքում արդեն իսկ 14 գերեզման կա և առանց համապատասխան թույլտվության պարիսպ է կառուցված։ Դրանից հետո ևս մեկ տարվա ընթացքում 15 նոր հուղարկավորություն է կատարվել։ Սրանք Քննչական կոմիտեի տվյալներն են։ Այսինքն՝ իրավապաշտպանի կողմից 2019-ին խնդիրը դատախազություն հասցնելուց հետո իրավապահ համակարգի բարձրաստիճան պաշտոնյայի հովանու տակ գործող գերեզմանատանն ապօրինի հուղարկավորությունները շարունակվել են։Դատարանից տեղեկություններ չկան կալանավորված Մամիկոն Ասլանյանի ու նրա երկու ենթակաների գործը վարույթ ընդունել-չընդունելու մասին։ Դատական նիստեր դեռ նշանակված չեն։ Նրանք մեղադրվում են կեղծիք կատարելու և պաշտոնեական լիազորությունները չարաշահելու համար, ինչի հետևանքով համայնքին պատճառվել է էական վնաս։   "
Քաղաքականություն,«Քաղաքացիական պայմանագիր» խմբակցությունը չի մասնակցի ԱԺ արտահերթ նիստին," Խորհրդարանական մեծամասնությունը՝ «Քաղաքացիական պայմանագիր» խմբակցությունը «չի տրվելու ընդդիմության քաղաքական շանտաժին և չի մասնակցելու Արցախի հարցը ներքաղաքական նպատակներով օգտագործելուն ուղղված՝ ԱԺ արտահերթ նիստին»։ Այս մասին ասված է խմբակցության քարտուղար Արթուր Հովհաննիսյանի տարածած հայտարարությունում:Միաժամանակ, իշխող կուսակցության խմբակցությունը հայտարարում է, որ «օժտված լինելով ժողովրդի ամուր մանդատով, շարունակելու է պաշտպանել Արցախի և արցախահայության իրավունքներն ու շահերը բոլոր հնարավոր հարթակներում և ջանքեր գործադրել Խաղաղության օրակարգը առաջ մղելու համար»:Ազգային ժողովի «Հայաստան» և «Պատիվ ունեմ» խմբակցությունները հանդես են եկել ԱԺ արտահերթ նիստ հրավիրելու նախաձեռնությամբ՝ հայ-ադրբեջանական և հայ-թուրքական հարաբերությունների օրակարգով։«Ավելի քան մեկ ամիս՝ խորհրդարանական ընդդիմությունը դուրս է եկել փողոցային պայքարի Արցախի փրկության հռչակագրային կարգախոսներով՝ մինչ այս պահը չառաջարկելով Արցախի հարցի լուծման որևէ տրամաբանական ճանապարհ: Երբեմնի իշխանություն հանդիսացող խորհրդարանական ուժերը նաև պատշաճ բացատրություններ չեն տվել իշխանության եղած տարիներին ԼՂ հարցի բանակցային գործընթացը որպես իշխանության երկարաձգման միջոց օգտագործելու, Արցախի շահերը դավաճանելու, հարցը փակուղի մտցնելու իրենց ապացուցված գործելակերպի վերաբերյալ», - հայտարարում է «Քաղաքացիական պայմանագիր» խմբակցությունը՝ շարունակելով. - «Այժմ, առավել քան ակնհայտ է, որ խորհրդարանական ընդդիմությունը կրկին փորձ է կատարում Արցախի հարցն օգտագործել բացառապես ներքաղաքական նպատակներով: Այդ նպատակին է միտված ԱԺ արտահերթ նիստ հրավիրելու նախաձեռնությունը։ Չունենալով ժողովրդի աջակցությունը, հրապարակում չունենալով լսարան՝ խորհրդարանական ընդդիմությունը փորձում է Ազգային ժողովի ամբիոնը օգտագործել որպես «քաղաքը կաթվածահար անելու» լծակ»։Նշելով, որ «ամիսներ շարունակ խորհրդարանական ընդդիմությունը բոյկոտել է միջխորհրդարանական պատվիրակությունների աշխատանքը՝ հրաժարվելով Արցախի և արցախահայության շահերը ներկայացնել միջազգային ամենատարբեր հարթակներում», խորհրդարանակն մեծամասնությունը պնդում է՝ «սա լավագույնս քողազերծում է ընդդիմության իրական մոտիվները»։ «Հայաստանում ժողովրդի իշխանությունը անսասան է, ժողովրդավարությունը՝ անշրջելի: Կեցցե՛ հայկական ժողովրդավարությունը», - ամփոփում է հայտարարությունը «Քաղաքացիական պայմանագիր» խմբակցությունը:   "
Քաղաքականություն,Քաղաքացիները փակել էին Երևան-Սևան և Վանաձոր-Սպիտակ մայրուղիները," Վարչապետ Նիկոլ Փաշինյանի հրաժարականը պահանջող քաղաքացիներն այսօր Երևան-Սևան մայրուղին էին փակել, որտեղից ոստիկանները նրանց հեռացրել են՝ բացելով ճանապարհը։ Որոշ ժամանակով էլ փակ է եղել Վանաձորից Սպիտակ տանող ճանապարհը։ Ոստիկանությունից հայտնում են՝ այս հատվածներից երեք մարդ է բերման ենթարկվել։Ազգային ժողովի ընդդիմադիր պատգամավոր Գեղամ Մանուկյանը («Հայաստան») նշում է. - «Պրոցես է, որ այլևս մեկ կենտրոնից է կազմակերպված։ Բայց շատ հաճախ քաղաքացիները սեփական նախաձեռնությամբ են... Քիչ առաջ տեղեկացա, որ Գյումրիում էլ կա'մ նախատեսել, կա՛մ արդեն արել են։ Բնական պրոցես է, որովհետև ի սկզբանե Դիմադրության շարժման ընդհանուր գաղափարախոսության մեջ հենց դա է, որ քաղաքացիները սեփական նախաձեռնությամբ սեփական քաղաքացիական, քաղաքական դիրքորոշումը պետք է արտահայտեն»։

Թեև ԱԺ ընդդիմադիր փոխնախագահ Իշխան Սաղաթելյանը երեկ հայտարարել էր, որ այսօր շարունակվելու են անհնազանդության ակցիաները, այդ թվում` նաև մարզերում, սակայն մայրաքաղաքում այսօր չկային բողոքի ակցիաներ ու փակ փողոցներ։ Սաղաթելյանը տեղեկացրել էր նաև, որ Ֆրանսիայի հրապարակում այսօր հանրահավաք նախատեսված չէ։ Մայիսի 1-ից հրապարակը չորս կողմից փակ պահող ընդդիմադիրները նախորդ շաբաթներին այնտեղ գրեթե ամեն օր հանրահավաքներ, ապա երթեր են իրականացրել։
Փոխարենը ընդդիմությունը վաղը՝ Առաջին Հանրապետության օրն է հանրահավաք հրավիրել։ Նախքան հանրահավաքը, սպասվում է ավտոերթ Սարդարապատից դեպի Ֆրանսիայի հրապարակ։

«Բանաձևը հստակ է, սիրելի հայրենակիցներ՝ պահում ենք տեմպը, ավելացնում ճնշումները», - հայտարարել էր Սաղաթելյանը։Գեղամ Մանուկյանի խոսքով, իրենց սկսած պայքարը շարունակելու են, այն չի դադարելու. - «Անհնազանդության ակցիաները այդ պայքարի մեկ հինգերորդ, տասներորդ կամ մեկ երկրորդ մասն են։ Պայքարը շարունակելու ենք, որևէ պահ դադար չպիտի լինի, որովհետև ես ինքս ինձ համար, կամ իմ ընտանիքի համոզմունք է ու շատ ընկերների՝ այս իշխանության ամեն օր, ամեն վայրկյան մնալը ավելի է վատթարացնում մեր վիճակը»։

Ընդդիմությունը մոտ մեկ ամիս է վարչապետ Փաշինյանի հրաժարականի պահանջով անհնազանդության ակցիներ, քայլերթեր ու հանրահավաքներ է իրականացնում՝ պնդելով, թե գործող իշխանությունը մտադիր է Արցախը ճանաչել Ադրբեջանի կազմում։Իշխող խմբակցությունից չեն ընդունում այս մեղադրանքները, նաև հայտարարում են՝ վարչապետի հրաժարականի հարց չի քննարկվում։   "
Քաղաքականություն,Մենք ծրագրավորված իրականացնում ենք մեր բողոքի ակցիաները. Իշխան Սաղաթելյան," Նիկոլ Փաշինյանի հրաժարականի պահանջող շարժման առաջնորդների Իշխան Սաղաթելյանը լրագրողների հետ զրույցում դարձյալ հայտարարել է, որ իրենք ունեն գործողությունների հստակ ծրագիր։Նրա խոսքով, անհրաժեշտ է ավելացնել ճնշումը, ավելի հուժկու դարձնել անհնազանդության ակցիաները. - «Խնդիրը պետական ինստիտուտների շրջափակումն էր, և այո, Հայաստանի Հանրապետության արժանապատիվ քաղաքացիները շուրջ երեք ժամ երկու պետական կարևոր հաստատություն շրջափակել են, ըստ էության՝ կասեցրել տվյալ հաստատության աշխատանքը, և մեր առջև դրված խնդիրը ամբողջությամբ լուծել են։ Դրանից առաջ նույնը տեղի է ունեցել Արտաքին գործերի նախարարության շենքի հետ կապված և այլ նախարարությունների։ Կգա ժամանակը, օրը, երբ կշրջափակվի նաև Կառավարության շենքը։ Մենք ունենք և ծրագրավորված իրականացնում ենք մեր բողոքի ակցիաները, և ըստ տվյալ օրվա ռեսուրսի, ըստ նպատակահարմարության, որոշում ենք էդ օրը որ շենքը պետք է ենթարկվի շրջափակման և ինչ պահանջներով։ Ե՞րբ է այն օրը... Երբ որ հասնենք այն կրիտիկական կետին, մեր ժողովուրդը ամբողջությամբ ոտքի կանգնի, և ոստիկանությունը այլևս չկարողանա պաշտպանի Նիկոլի իշխանությունը»։ "
Քաղաքականություն,ԼՂ հիմնախնդիրը և խաղաղության պայմանագիրը տարանջատելու մասին ԱԺ ընդդիմությունը երբեք չի խոսել. արձագանք վարչապետին," Խորհրդարանական ընդդիմությունը երբեք նման բան չի ասել, ավելին՝ տրամագծորեն հակառակ օրակարգի կողմնակիցն է. վարչապետի հրաժարականի պահանջով շուրջ մեկ ամիս բողոքի ակցիաներ անցկացնող «Պատիվ ունեմ» և «Հայաստան» խմբակցություններից այսպես են հակադարձում Նիկոլ Փաշինյանի` երեկ ԱԺ ամբիոնից հնչեցրած հայտարարությանը։«Տեսնում եմ, որ ընդդիմության ներկայացուցիչներ նույնպես զարգացնում են այս օրակարգը, ասում են, որ պետք է հարաբերությունների կարգավորման օրակարգը տարանջատել Լեռնային Ղարաբաղի հիմնախնդրի կարգավորման օրակարգից», - երեկ ասել էր վարչապետը:«Ես, ճիշտն ասած, որևէ իրական ընդդիմադիր սեկտորից գործչի մոտ նման միտք չեմ հանդիպել», - նշեց «Պատիվ ունեմ» խմբակցության քարտուղար Հայկ Մամիջանյանը:Ըստ Փաշինյանի՝ Լեռնային Ղարաբաղի հիմնախնդիրը և խաղաղության պայմանագիրը տարանջատելու հայեցակարգային բանավեճը սկսել է միջազգային հանրության շրջանում։«Փաշինյանը նոր խաբեության հովանոց ունի, առաջ նախկիններն էին, սևերը և այլն, հիմա ինչ հակահայկական գործողություն ասում է, ասում է միջազգային հանրությունը», - հավելեց պատգամավորը:Տարանջատել Լեռնային Ղարաբաղի հարցը հայ -ադրբեջանական հարաբերություններից, թե՞ ոչ. Փաշինյանն ասում է` այս հարցում դիրքորոշում ունի, բայց այդ մասին կխոսի միայն քննարկումներից հետո, այդ թվում` Ստեփանակերտի հետ։«Ես պիտի ասեմ, որ սա լեգիտիմ և գոյության իրավունք ունեցող դիրքորոշում և տեսակետ է, և այս ընթացքում մենք պետք է քննարկումներ ունենանք, թե այնուամենայնիվ, այս ճամփաբաժանին որ մարտավարական մոտեցումն է ավելի լավը: Ես իմ դիրքորոշումն այս կապակցությամբ ունեմ, իհարկե, բայց ես կարծում եմ, որ այդ դիրքորոշման հարցում մենք կկոնկրետանանք և կվերջնականանք ավելի լայն, մեծ շրջանակների հետ քննարկում ունենալուց հետո, և այստեղ, իհարկե, Արցախի դիրքորոշումը շատ կարևոր և էական է լինելու», - շեշտել էր Նիկոլ Փաշինյանը:Արցախի նախագահականից և արտգործնախարար Դավիթ Բաբայանից ողջ օրվա ընթացքում այս հարցի վերաբերյալ մեկնաբանություն ստանալու փորձերն ապարդյուն էին։Ազգային ժողովի ընդդիմադիր փոխնախագահ Իշխան Սաղաթելյանը փաթեթային և ամբողջական լուծման կողմնակից է: Նա ասում է` տարանջատելու դեպքում Արցախի կարգավիճակի հարցը ուղղակի օրակարգից դուրս կգա. «Առանձին-առանձին չի լինի, որովհետև հարցը պետք է լուծվի փաթեթային ու պետք է լուծվի ամբողջական, որովհետև այդ խնդիրները միմյանցից տարանջատելով` դա ընդամենը փորձ է` կտոր-կտոր երկիրը հանձնելու»:«Դեմարկացիայի և դելիմիտացիայի գործընթաց, ղարաբաղյան հակամարտություն և հայ-ադրբեջանական հարաբերությունների կարգավորումը, նորմալիզացումը, ոնց ուզում եք դա անվանեք, իրարից զատելը հղի է մեծագույն պրոբլեմներով, որովհետև նմանօրինակ պարագայում Ադրբեջանի համար առաջնահերթություն է դառնալու, բնականաբար, հայ-ադրբեջանական հարաբերությունների, անվանենք, կարգավորման գործընթացը, որը դուրս է մղելու ղարաբաղյան հակամարտությունը, և եթե դա դառնա հիմնական բանակցային օրակարգ, ապա այն քանակությամբ ժամանակ անց պարզապես ադրբեջանական կողմն ասելու է այն, ինչ արդեն իսկ սաղմնային փուլում ասում է` «ղարաբաղյան հակամարտություն գոյություն չունի», Ադրբեջանի մոտեցումն է դա, որը հետագայում կոտրել շատ ավելի բարդ է դառնալու», - համոզված է «Պատիվ ունեմ»-ից Հայկ Մամիջանյանը:Վարչապետը երեկ ասաց՝ այս հարցը միջազգային հանրությունն է սկսել քննարկել, բայց չմանրամասնեց՝ տարանջատման օրակարգին ավելի շատ ռուսական կողմն է աջակցում, որի խաղաղպահ ուժերը այս պահին Արցախում են, թե Արևմուտքը։ Հայկ Մամիջանյանի կարծիքով` անկախ նրանից, թե ով է առաջ տանում այս օրակարգը, Հայաստանի իշխանությունները պարտավոր են առաջնորդվել պետական շահերով. «Այստեղ որևէ մեկից, բացի սեփական առաջնորդ կոչեցյալից, նեղանալու առիթ մենք չունենք, այսինքն` միջազգային հանրությանը` որպես ամբողջություն, անհրաժեշտ է այս կոնֆլիկտը լուծել»:Վարչապետ Փաշինյանը երեկ խոստացավ՝ այս թեմայով հանրային քննարկումներ ծավալելուց հետո կհստակեցվի Երևանի դիրքորոշումը, մինչ այս պահը հանրային քննարկման որևէ նախաձեռնության մասին, սակայն, հայտնի չէ։ Արտախորհրդարանական ընդդիմադիր մի քանի ուժերի հետ է վարչապետը պարբերաբար հանդիպումներ ունենում, բայց դրանց հաջորդած հայտարարությունների մեջ այս մասին ոչինչ չկա։  "
Քաղաքականություն,Ընդդիմությունն առաջարկում է Արցախի մասին ԱԺ հայտարարության նախագիծ ընդունել արտահերթ նիստին," Հայաստանի համար անընդունելի է ղարաբաղյան հակամարտության կարգավորման որևէ վերջնական տարբերակ, որի արդյունքում Արցախը կարող է հայտնվել Ադրբեջանի կազմում, փողոցում վարչապետի հրաժարականը պահանջող ընդդիմությունը նաև այս ձևակերպմամբ Ազգային ժողովի հայտարարություն ընդունելու համար նախաձեռնել է արտահերթ նիստ։Առաջարկում են, որ Ազգային ժողովը հայտարարի՝ Ադրբեջանի հետ սահմանագծում անցկացնելու նախապայմանը ռազմագերիների վերադարձն ու Հայաստանի տարածքից ադրբեջանական զորքի դուրս բերումն է։ Սահմանազատման արդյունքում բացառվում է Հայաստանի տարածքային ամբողջականության խաթարումը, իսկ հայ-թուրքական հաշտեցման գործընթացում էլ՝ որևէ համաձայնություն, որը հարցականի տակ կդնի Ցեղասպանությունը։«Եթե իրենք հիմա չեն վախենում Ալիևից, թող գան խորհրդարան և ասեն իրենց տեսակետը այդ հայանպաստ փաստաթղթի հետ կապված: Ասում են` քաղաքական օրակարգ չկա, խնդրեմ, շատ կոնկրետ ձևակերպված փաստաթուղթ ենք ներկայացրել», - ասաց ԱԺ փոխնախագահ, «Հայաստան» խմբակցության անդամ Իշխան Սաղաթելյանը:«Այս հայտարարության հիմնական նպատակը պարզություն մտցնելն է` ի վերջո մենք գնում ենք մեր շահերը պաշտպանելո՞ւ, թե՞ սպասարկելու թուրք-ադրբեջանական տանդեմի շահերը: Եթե այդ հայտարարությունը չեն ընդունում, նշանակում է` սպասարկում են թուրք-ադրբեջանական տանդեմի շահերը, սա կոչվում է экзамен на вшивость, թարգմանաբար` «ոջլոտության ստուգում», որպեսզի հասկանանք` լակմուսի թուղթ է ի վերջո», - ասաց ԱԺ «Հայաստան» խմբակցության պատգամավոր Արմեն Ռուստամյանը:Ընդդիմադիր երկու խմբակցությունների հեղինակած նախագիծն արդեն շրջանառության մեջ է, արտահերթի օրն էլ` նշանակված` հաջորդ ուրբաթ` հունիսի 3-ին։ Թե՛ նիստի անցկացումը, թե՛ նախագծի ընդունումը իշխանական խմբակցությունից է կախված։Խորհրդարանում մեծամասնություն ունեցող «Քաղաքացիական պայմանագրից» չեն հստակեցնում՝ արտահերթին ընդհանրապես կգան, որ արտահերթը գումարվի, ու կողմ կքվեարկե՞ն այս ձևակերպումներին։Տևական ժամանակ է` ընդդիմությունն իշխանությունից պահանջում է անել հենց այս հայտարարությունը, որ Արցախը չեն տեսնում Ադրբեջանի կազմում։«Երբ որ նախագիծը կգա Ազգային ժողով արտահերթի, այն ժամանակ մենք մեր դիրքորոշումը կհայտնենք», - նշեց իշխանական խմբակցության քարտուղար Արթուր Հովհաննիսյանը։Ծովինար Վարդանյանն էլ անդրադարձավ Իշխան Սաղաթելյանի «տղա են, թող գան» արտահայտությանը։ ԱԺ ընդդիմադիր փոխխոսնակը այս ձևակերպմամբ իշխանությանը հրավիրել էր իրենց նախաձեռնած արտահերթին. «Նախ ես տղա չեմ, եթե նկատում է, բայց եթե այդպես տղայական խոսակցության մասին է խոսքը, ապա եթե տղա է Իշխան Սաղաթելյանը, ո՞ւր էր այս ամբողջ ժամանակահատվածում և այդ թվում` այն օրը, երբ ծափողջյուններով «Քաղաքացիական պայմանագիրը» ճանապարհեց իրենց ընկերներին»:Իշխանական «Քաղաքացիական պայմանագրից» Վլադիմիր Վարդանյանն այսօր հետաքրքրվում էր. «Ի վերջո սա կարելի՞ է դիտարկել որպես ընդդիմության վերադարձ խորհրդարան»:Մոտ մեկ ամիս ընդդիմադիր 2 խմբակցությունները խորհրդարանական աշխատանքներին գրեթե չմասնակցեցին, բացառություն էր ԱԺ-կառավարություն նախորդ հարցուպատասխանը, երբ եկել էին ընթերցելու Փաշինյանի հրաժարականի պահանջը։ Իշխանական պատգամավորները կարծում են՝ ընդդիմությունը փակուղի է մտել, արտահերթի այս նախաձեռնությունն էլ ելքի փնտրտուք են որակում։«Ի՞նչ է ընդդիմության քաղաքական օրակարգը: Մի բան է ինձ համար հստակ` ամեն անգամ, որ դուք գոռում եք Հայաստան առանց այսինչ էթնիկ խմբի ներկայացուցչի, Ադրբեջանի ներկայացուցիչները ՄԱԿ-ի միջազգային դատարանում նոր, արհեստածին փաստաթուղթ են դնում իրենց հայցի մեջ` սրանով իսկ վնասելով թե՛ մեր հայցի ճակատագիրը հետագայում, թե՛ հնարավոր առավել բարենպաստ լուծումները կարգավիճակից հարցերում: Այն, ինչ արվում է, պարզապես հակապետական գործունեություն է», - կարծում է Վլադիմիր Վարդանյանը:«Հայաստան» խմբակցությունից Արմեն Ռուստամյանը վստահեցնում էր՝ փողոցային պայքարը չեն դադարեցնում՝ զուգորդելու են խորհրդարանական աշխատանքի հետ՝ բարձրացնելու համար իրենց օրակարգի հարցերը։«Մեր օրակարգն, ըստ էության, այն է, ինչ որ մենք հիմա այս հայտարարությամբ ասել ենք` ինչի մասին ենք մենք այսօր լսում, որ խորհրդարանում քննարկումներ են տեղի ունենում: Այդ քննարկումներն այս հարցի հետ առաջնահերթ բացարձակապես կապ չունեն:Նախ սա լուծենք, մեր լինելիության հարցը ճշտենք, մեր ապագայի հարցերը ճշտենք, երաշխավորենք, նոր զբաղվենք մնացած երկրորդական, երրորդական հարցերով», - նշեց պատգամավորը:  "
Քաղաքականություն,Ընդդիմադիր ցուցարարները շրջափակել էին նախագահական նստավայրի և Անվտանգության խորհրդի շենքերը," Ընդդիմադիրներն այսօր Ֆրանսիայի հրապարակից առավոտյան քայլերթով շարժվեցին դեպի Բաղրամյան 26, որտեղ երեք ժամ փակ պահեցին նախագահական նստավայրի երկու մուտքերը:Նստավայրի գլխավոր մուտքի մոտ հրմշտոց սկսվեց ոստիկանների ու ցուցարաների միջև: Քաղաքացիները փորձում էին շարժվել դեպի նախագահականի բակ։ Ոստիկանները, սակայն, ցուցարաներին արգելեցին անցել նստավայրի տարածք։Ի դեպ, նախագահ Վահագն Խաչատրյանը մայիսի 21-ից երկրում չէ, նա Շվեյցարիայում մասնակցում է Դավոսի Համաշխարհային տնտեսական համաժողովին։Ընդդիմադիր առաջնորդներից Իշխան Սաղաթելյանն այսօր ևս հայտարարեց, թե իրենք արդեն իսկ հաջողել են, իրենց պայքարն արդյունք է տվել։ Պնդեց, թե իշխանությունները չեն կարողացել իրականացնել իրենց ծրագրերը. - «Եթե այս շարժումը չլիներ, վստահեցնում ես ձեզ, որ ամեն ինչ արդեն ավարտված կլիներ։ Առնվազն ժողովուրդը կարողացել է խախտել այն ժամանակացույցը, որով օրվա իշխանությունը պատրաստվում էր հանձնել երկիրը»։Ընդդիմության ներկայացուցիները վստահ են, որ հասնելու են իրենց առջև դրված նպատակին՝ վարչապետը հրաժարական է տալու։ Արդյո՞ք մոտավոր պատկերացում ունեն, թե երբ է տեղի ունենալու դա, մեկ, երկու թե երեք ամիս անց, Իշխան Սաղաթելյանն ասաց, որ իրենք ժամկետներ չեն հայտնում. - «Բայց ասում ենք բանաձևը ոնց պետք է հասնենք դրան ու նաև հստակ ձևակերպում ենք, որ իր՝ մեկ օր ավել իշխանության մնալը վտանգավոր է»։ Փողոցային պայքար մղող ընդդիմությունը տևական ժամանակ է չի մասնակցում խորհրդարանի աշխատանքին, բայց Ազգային ժողովի ընդդիմադիր փոխխոսնակ Սաղաթելյանն այսօր հայտնեց, որ իրենք խորհրդարան են վերադառնալու իրենց օրակարգով։ Հաջորդ շաբաթ արտահերթ նիստ կհրավիրեն։ Թե ինչ օրակարգով են գնալու խորհրդարան, Սաղաթելյանն ասաց՝ մանրամասները երեկոյան կհայտնեն։Նույն ընթացքում, երբ արգելափակված էր նախագահական նստավայրը, ցուցարարները փակ էին պահում նաև Բաղրամյանի հետնամասում գտնվող Անվտանգության խորհրդի շենքի մուտքը։ Ավելի ուշ ընդդիմադիր պատգամավորներից Արամ Վարդևանյանն ու Հայկ Մամիջանյանը ցանկացան մտել Անվտանգության խորհրդի շենք, ոստիկանները նրանց հայտնեցին, որ շրջափակման հետևանքով աշխատակիքները չեն կարողացել մտնել աշխատավայր։Արդեն կեսօրին ցուցարարները հեռացան նախագահականի ու Անվտանգության խորհրդի շենքերի մուտքերից։Կարճ ժամանակով ընդդիմադիրների երթը կանգ առավ կառավարական առանձնատների ու Եվրամիության պատվիրակության շենքի առջև։ Ընդդիմության ներկայացուցիչները Եվրամիությանը մեղադրում են, իրենց պնդմամբ՝ իշխանությունների հակաժովովրդարական գործողությունների վրա աչք փակելու համար։Ցուցարարները շարժվեցին կենտրոնական փողոցներով, ընթացքում ավելի քան 30 րոպե փակ պահեցին Մաշտոց, Պարոնյան, Լուսավորիչ փողոցների խաչմերուկը, ինչից հետո շարժվեցին դեպի Ֆրանսիայի հրապարակ, որը չորս կողմից փակ են պահում մայիսի 1-ից։«Պիտի անկեղծ ասեմ, որ իմ գնահատականով, իրավիճակը, որ դուք ներկայացնում եք, այլևս քաղաքական չէ, այլ լոգիստիկ», - այսօր խորհրդարանում հարցուպատասխանի ընթացքում ասել է Նիկոլ Փաշինյանը՝ պնդելով, թե ընդդիմության անհնազանդության ակցիաների «քաղաքական նշանակությունն արդեն սպառվել է». - «Արդեն ոչ թե իշխանության դեմ է, այլ այլևս հանրության դեմ են և ունեն հետևյալ տրամաբանությունը. որ, այ եթե դուք մեզ չմիացաք, ուրեմն ավելի շատ մնացեք խցանումների մեջ, ուրեմն ավելի շատ ձեզ համար կստեղծենք անհարմարություններ»։Նրա խոսքով, ընդդիմությունն ավելի քան մեկ ամիս հնարավորություն է ունեցել բոլոր հնարավորոր քաղաքական միջոցներով իր ասելիքն ասել հանրությանը, բայց վարչապետի համոզմամբ, ոչ միայն քաղաքական պահանջ չի ձևավորել, այլև հանրությանը չի ներգրավվել գործընթացում։    "
Քաղաքականություն,Փաշինյանն ԱՄՆ պետքարտուղարին դժգոհել է Ալիևի մեկնաբանություններից. քաղաքագետ," Բրյուսելյան եռակողմ հանդիպումից անմիջապես հետո վարչապետ Փաշինյանի հեռախոսազրույցը Միացյալ Նահանգների պետքարտուղար Էնթոնի Բլինքենի հետ նշանակում է, որ Վաշինգտոնը ևս ընդգրկված է այս ձևաչափում, կարծում է Արեգ Քոչինյանը։ Քաղաքագետը հանդիպումը դրական է գնահատում։«Եվ սա ապացույցն է նրա, որ Միացյալ Նահանգները շահագրգռված է այս գործընթացով և ներկա է բրյուսելյան ֆորմատում», - «Ազատությանն» ասաց Քոչինյանը։ԱՄՆ պետքարտուղարի հետ զրույցում, ըստ կառավարության հաղորդագրության, Փաշինյանը ընդհանուր առմամբ դրական է գնահատել հանդիպումը։ Միաժամանակ դժգոհել, որ դրանից հետո հնչել են մեկնաբանություններ, որոնք քննարկումների բովանդակության հետ կապ չունեն։ Վարչապետի աշխատակազմից չեն մանրամասնել՝ ինչ մեկնաբանությունների մասին է խոսքը։ Ըստ քաղաքագետի, Փաշինյանն ակնարկել է Ադրբեջանի ղեկավար Իլհամ Ալիևի հայտարարությունը, թե Բրյուսելում կողմերը պայմանավորվել են «Զանգեզուրի միջանցքի» բացման մասին։«Սա կարծես թե արդեն նմանվում է սեփական հանրությանը սովորական բացված ճանապարհը որպես միջանցք հրամցնելու փորձի», - ասաց Քոչինյանը։Հայաստանի անվտանգության խորհրդի քարտուղար Արմեն Գրիգորյանն էր երեկ արձագանքել Ալիևի հայտարարությանը՝ պնդելով, թե «Հայաստանի տարածքում միջանցքային տրամաբանության ճանապարհ կամ տրանսպորտային ուղի չի կարող գործել»:«Ոչ թե մենք ասում ենք միջանց չկա, իրենք ասում են միջանցք կա, այլ, ըստ էության, Միշելն էլ է ասում, որ միջանցք չկա, որովհետև իր նկարագրածով որևէ կերպ չի տեղավորվում միջանցքի հարթության մեջ», - ասաց քաղաքագետը։ Փաշինյան-Ալիև հանդիպումից հետո Եվրոպայի խորհրդի ղեկավար Շառլ Միշելը հայտարարել էր, թե Ադրբեջանի և Հայաստանի ղեկավարները քննարկել են տարածաշրջանում ճանապարհների ապաշրջափակման հարցը, պայմանավորվել, թե ինչ սկզբունքներով է իրականացվելու տարանցումը Ադրբեջանի և Նախիջևանի միջև, ինչպես նաև՝ Հայաստանի տարբեր հատվածների միջև Ադրբեջանի տարածքով: Եվրոպայի խորհրդի ղեկավարի հայտարարությունում էլ միջանցքի մասին որևէ հիշատակում չկա, շեշտում է Արեգ Քոչինյանը։  "
Քաղաքականություն,"Ադրբեջանն ու Թուրքիան շտապում են, որպեսզի կարողանան պատերազմում ձեռք բերած առավելությունը դարձնել դե յուրե. Սաղաթելյան"," Վարչապետ Փաշինյանի հրաժարականի պահանջով փողոց դուրս եկած ընդդիմադիրները քայլերթ են իրականացնում մայրաքաղաքում: Այն այսօր մեկնարկեց Սասունցի Դավիթ հրապարակից:«Որևէ հակահայ պայմանավորվածություն որևէ կերպ այլևս մեզ չի զարմացնում, մենք ասել ենք` ստեղծված իրավիճակից կա մեկ հիմնական լուծում` օր առաջ ազատվել այս չարիքի կառավարությունից», - հրապարակում նախքան երթի մեկնարկը հայտարարեց շարժման առաջնորդներից, «Հայաստան» խմբակցության պատգամավոր Իշխան Սաղաթելյանը` անդրադառնալով երկու օր առաջ Բրյուսելում կայացած Փաշինյան-Ալիև-Միշել հանդիպմանն ու ձեռք բերված պայմանավորվածություններին:«Իրավիճակը հետևյալն է` Ադրբեջանը շտապում է, Թուրքիան շտապում է, շտապում են, որպեսզի կարողանան պատերազմում ձեռք բերած իրենց առավելությունը դարձնել դե յուրե, փաստաթղթավորեն, շտապում են, որովհետև գիտեն` երբ որ Հայաստանում կորցնեն իրենց գործընկերոջը ու կորցնելու են, ու դրան շատ չի մնացել, այլևս այն ծրագրերը, որ դրված են իրենց առջև, չեն կարողանալու ավարտին հասցնել», - համոզված է ԱԺ փոխնախագահ Սաղաթելյանը:Վերջինս նաև նշեց, որ իրենց նկատմամբ ճնշումներ են գործադրվում, «առավոտվանից խուզարկություններ են սկսվել պայքարի բազմաթիվ ընկերների տներում»: Սաղաթելյանն ընդգծեց` պայքարը հասցնելու են հաղթական ավարտին:
Այսօր առավոտյան ընդդիմադիրները փակել էին ԱԳ նախարարություն տանող մուտքերը, ապա ներս մտել շենք: Շարժումը Ֆրանսիայի հրապարակում վրաններ է տեղադրել ու արդեն չորրորդ շաբաթն է, ինչ փակ է պահում Երևանի կենտրոնական ճանապարհային հանգույցներից մեկը: Ընդդիմությունը պայքարը սկսել է Արցախի կարգավիճակի նշաձողը իջեցնելու վերաբերյալ վարչապետ Նիկոլ Փաշինյանի հայտարարությունից հետո։ Նրանք պնդում են՝ Փաշինյանի կառավարությունը մտադիր է Արցախը ճանաչել Ադրբեջանի կազմում։  "
Քաղաքականություն,"Բաքուն պնդում է՝ ՀՀ տարածքով միջանցք բացելու պայմանավորվածություն է ձեռք բերվել, Երևանը հերքում է"," Երրորդ օրն է՝ վարչապետ Փաշինյանը պարզաբանումներ չի տվել Բրյուսելում Իլհամ Ալիևի հետ ձեռք բերած պայմանավորվածությունների վերաբերյալ` էլ ավելի խորացնելով ընդդիմության մտահոգությունները, թե նա, ինչպես և Ալիևը, Արցախը տեսնում է Ադրբեջանի կազմում։ Փոխարենը Ադրբեջանի նախագահն է այսօր լռությունը խախտել ու Թուրքիայի ղեկավար Էրդողանի հետ զրույցում պնդել՝ կողմերը պայմանավորվել են «Զանգեզուրի միջանցքի» բացման շուրջ՝ ինչպես երկաթուղային, այնպես էլ՝ ավտոմոբիլային ճանապարհների կառուցմամբ։Կարճ ժամանակ անց Ալիևի այս հայտարարությանն արձագանքեց Հայաստանի Անվտանգության խորհրդի քարտուղար Արմեն Գրիգորյանը, թե «Հայաստանի տարածքում միջանցքային տրամաբանության ճանապարհ կամ տրանսպորտային ուղի չի կարող գործել»: Պաշտոնյան պնդեց՝ այս հարցում հայկական կողմի դիրքորոշումները որևէ փոփոխություն չեն կրել:Հայաստանի կառավարությունն էլ հաղորդեց, որ վարչապետը Միացյալ Նահանգների պետքարտուղարի հետ զրույցում ասել է՝ «հանդիպումից հետո հնչել են քննարկումների բովանդակության հետ կապ չունեցող մեկնաբանություններ», չմանրամասնելով՝ ո՞ւմ, ի՞նչ մեկնաբանությունների մասին է խոսքը:Սահմանազատման հանձնաժողովի աշխատանքները սկսելուց բացի, Հայաստանի ու Ադրբեջանի ղեկավարները, ըստ Եվրոպական խորհրդի նախագահ Շարլ Միշելի, նաև համաձայնության են եկել տրանսպորտային կապերի ապաշրջափակման հարցում։ Եվրոպացի պաշտոնյայի խոսքով՝ նաև սկզբունքներն են համաձայնեցրել՝ ինչպես է կազմակերպվելու տարանցումը Արևմտյան Ադրբեջանի և Նախիջևանի միջև, Հայաստանի տարբեր հատվածների միջև Ադրբեջանի տարածքով, ինչպես են իրականացվելու միջազգային փոխադրումները երկու երկրների հաղորդակցության ուղիների և ենթակառուցվածքների միջոցով, անվտանգություն, տուրքեր ու վարչարարություն։ Բայց այս հայտարարության մեջ հստակություն չկար։ Փաշինյանի թիմակից, իշխող «Քաղաքացիական պայմանագրի» պատգամավոր Արման Եղոյանը պնդում է՝ ճանապարհները գործելու են միջազգային բոլոր օրենքներով. «Մաքսատուրքերով և այլն, ամեն ինչով, անձնագրային ստուգում, մաքս, տուրք, հարկ, այսինքն` դա լինելու է պարիտետային սկզբունքով»:Իսկ ի՞նչ էր նշանակում «Ադրբեջանի տարածքով Հայաստանի տարբեր հատվածների միջև տարանցում» ձևակերպումը, որ շատերի մոտ կասկածներ առաջացրեց, թե գուցե զիջումներ են եղել։«Երասխ-Մեղրի, ի՞նչ պետք է նկատի ունենա, այսինքն` այն ճանապարհը, որ մենք իմացել ենք սովետական տարիներին, որ գալիս էր Արաքսի ափով, մտնում էր Մեղրի, Մեղրիից Նախիջևան, Նախիջևանից Երասխ, Երասխից Երևան ու այդպես շարունակ: Պարզ բան է, որ Երասխից Մեղրի գնալու համար էլ մենք պետք է օգտագործենք: Եթե շատ եք ուզում, կարող եք դուք էլ ասել «Նախիջևանի միջանցք», օրինակի համար, դա էլ մեզ համար է ստացվում «միջանցք»», - ասաց պատգամավորը:«Անհրաժեշտ է, որ Ղարաբաղի էթնիկ հայ բնակչության իրավունքներին ու անվտանգությանը ևս անդրադարձ կատարվի»,- բրյուսելյան հանդիպման ավարտին Շառլ Միշելի այս հայտարարությունից Հայաստանում ընդդիմադիրները խիստ անհանգստացած են:«Հայաստանը հրաժարվում է Լեռնային Ղարաբաղի ժողովրդի ինքնորոշման իրավունքի աջակցումից»,- ֆեյսբուքյան գրառմամբ եզրակացրել էր առաջին նախագահ Լևոն Տեր Պետրոսյանի ղեկավարած Հայ ազգային կոնգրեսի փոխնախագահ Լևոն Զուրաբյանը:«Միշելի հայտարարությունը միջազգային նման մակարդակի առաջին հայտարարությունն է, որում, փաստորեն, բավարարված են Ադրբեջանի պահանջները, այլևս որևէ խոսք չկա դեռևս չլուծված ղարաբաղյան հակամարտության մասին, իսկ «Ղարաբաղում էթնիկ հայ բնակչություն» արտահայտությունը կոչված է ընդգծելու Լեռնային Ղարաբաղի բացակայությունը որպես տարածքային և քաղաքական միավոր», - վստահ է ՀԱԿ ներկայացուցիչը։Փողոցում իշխանության հրաժարականը պահանջող ընդդիմադիր «Դաշնակցությունից» Արթուր Խաչատրյանը մի մեկնաբանություն ունի. «Այստեղ խոսվում է հայերի` որպես ազգային փոքրամասնություն, որ պետք է ապահովվի հայերի անվտանգությունը: Հայերն իրենք իրենց անկախությունը իրենց երկրում կապահովեն: Եթե այս հարցն արտացոլվում է, նշանակում է` Արցախը Փաշինյանը և իր կառուցողական և կիրթ ընկեր Ալիևը տեսնում են Ադրբեջանի տարածքում»:Իշխանական պատգամավորները այսօր խուսափում էին խոսել Ղարաբաղի կարգավիճակի հարցից, բացառություն էր Արման Եղոյանը, որ կարգավիճակից ավելի կարևոր է համարում, օրինակ, անվտանգային հարցի լուծումը։«Կարգավիճակի հարցը մնում է նույն մակարդակի վրա, ինչ 16-ի հունվարին էր, այսինքն` թողնվում է անորոշ ապագային, մինչ այդ լուծվում են Արցախի համար շատ ավելի կարևոր հարցեր` հումանիտար, անվտանգային և այլն, ինչի մասին, էլ ո՞ւմ հղում անեմ, բացի Մինսկի խմբի…», - նշեց նա:«Դա իրենց քաղաքականությունն է` Աստված էլ բեթարեն ազատի, որպեսզի ավելի վատ բան չլինի, գնանք զիջումների: Եվ ավելի վատ ապագայով վախեցնելով իրենք մոտեցնում են դեպի ամենավատ ապագան», - համոզված է ՀՅԴ անդամ Արթուր Խաչատրյանը:Ի դեպ, թե՛ Հայաստանի վարչապետը, թե՛ Ադրբեջանի նախագահը կիրակնօրյա հանդիպումը դրական են գնահատել։   "
Քաղաքականություն,"Ընդդիմադիրները նախ շրջափակեցին ԱԳՆ շենքը, ապա ներս մտան"," Վարչապետ Նիկոլ Փաշինյանի հրաժարականը պահանջող քաղաքացիները, այսօր ճեղքելով Արտաքին գործերի նախարարության դիմաց ոստիկանության կազմած պատը, փակեցին նախարարություն տանող մուտքերը։ ԱԺ ընդդիմադիր փոխխոսնակ, «Հայաստան» խմբակցության պատգամավոր Իշխան Սաղաթելյանը հայտարարեց՝ պետք է թույլ չտալ աշխատակիցներին ներս մտնել։«Մենք այս շրջափակումով ցույց ենք տալիս, որ այս շենքի յուրաքանչյուր աշխատանքի ժամ հակապետական է, դեմ է մեր շահերին: Մեր վրդովմունքն ենք արտահայտում և արգելափակում պետական կառույցների գործունեությունը: Կրկին կոչ եմ անում համախմբվել, ուշադիր լինել բոլոր մուտքերին և թույլ չտալ` որևէ աշխատակից ներս մտնի կամ աշխատանքից դուրս գա», - ասաց նա: 2 ժամ անց ընդդիմադիր պատգամավորները մտան նախարարության շենք։ Նրանք Արցախի դրոշներ փակցրին Արտգործնախարարության սենյակների դռներին, իսկ պատգամավորներին հանդիպած փոխարտգործնախարար Մնացական Սաֆարյանը դրոշը փակցրեց իր հագուստին, սակայն չիրականացրեց ընդդիմադիրների հիմնական պահանջը` ասել, որ Արցախը երբեք չի լինելու Ադրբեջանի կազմում:
Արտգործնախարարության շենքի առջև այսօր ցուցարարների ու ոստիկանների միջև նաև հրմշտոց տեղի ունեցավ։ Ոստիկանությունը հայտնում է` կա 1 բերման ենթարկված։«Այսօր երեկոյան մենք մանրամասն կանդրադառնանք նրան, ինչ որ արել ենք, բայց մի բան հստակ է` այն պետական կառույցները, որոնք չեն սպասարկում ՀՀ և հայ ժողովրդի շահերը, պետք է իրենց գործունեությունն արգելափակել, պետք է խոչընդոտել և դրանով ցույց տալ ժողովրդի կամքը և հասնել ամբողջական երկիշխանության», - հայտարարեց Սաղաթելյանը:Պռտական գերատեսչությունների շենքերի մոտից ընդդիմադիր ցուցարարները երթով վերադարձան Ֆրանսիայի հրապարակ, որտեղ վրաններ են տեղադրել ու արդեն չորրորդ շաբաթն է, ինչ փակ են պահում Երևանի կենտրոնական ճանապարհային հանգույցներից մեկը:   "
Քաղաքականություն,Բրյուսելյան հայտարարությունը տեղավորվում է իջեցված նշաձողի տրամաբանության մեջ. Տիգրան Գրիգորյան," Քաղաքագետ Տիգրան Գրիգորյանի համոզմամբ` բրյուսելյան երեկվա հանդիպման արդյունքում Շառլ Միշելի տարածած հայտարարությունը տարբերվում է նախորդներից նրանով, որ առաջին անգամ հիշատակում կա Ղարաբաղի մասին: Այս մասին քաղաքագետը նշում է «Ազատության» հետ զրույցում:Ստորև ներկայացնում ենք հատվածներ հարցազրույցից. «Ազատություն». Բրյուսելյան հանդիպման արդյունքներով առաջընթաց նկատո՞ւմ եք թերևս ամենաառանցքային հատվածի` խաղաղության պայմանագրի մասով: Ես նկատի ունեմ Բաքվի 5, Երևանի 6 կետերի շուրջ փաթեթ ձևավորելու և սկսելու բանակցություններ:Տիգրան Գրիգորյան. - Հանդիպման արդյունքում Շառլ Միշելի տարածած այս հայտարարությունը տարբերվում է նախորդներից նրանով, որ առաջին անգամ հիշատակում կա Ղարաբաղի մասին: Գիտենք, որ նախորդ երկու հայտարարությունների մեջ ընդհանրապես որևէ հիշատակում չկար, սակայն այստեղ կա մի մանրուք, եթե ուշադրություն եք դարձրել, Շառլ Միշելն օգտագործել է ոչ թե «Լեռնային Ղարաբաղ» եզրույթը, այլ «Ղարաբաղ» եզրույթը: Գիտենք, որ Ադրբեջանը պատերազմի ավարտից հետո հայտարարել է, որ Լեռնային Ղարաբաղ նույնիսկ վարչատարածքային միավոր գոյություն չունի, իսկ «Ղարաբաղ» եզրույթը շատ լայն է իր բովանդակությամբ: Օրինակ` Ադրբեջանում գոյություն ունի ղարաբաղյան տնտեսական գոտի, որն իր մեջ ներառում է ոչ միայն նախկին ԼՂԻՄ տարածքը, այլ նաև շատ այլ տարածքներ, այդ թվում նաև օրինակ` Թերթերի շրջանը:Սա նշանակում է, որ մեծ հաշվով նույնիսկ այս ձևակերպմամբ, երբ որ խոսում է Ղարաբաղի ժողովրդի, բնակչության իրավունքների անվտանգության մասին, այնուամենայնիվ, ադրբեջանական մոտեցումն է, օրակարգն է օգտագործում, որովհետև մեծ հաշվով մեծ տարբերություն չկա այս ձևակերպման մեջ, և եթե օրինակ օգտագործվեր Ադրբեջանի հայ բնակչության իրավունքներն, անվտանգության հարցերը պետք է բանակցվեն, չգիտեմ, լուծումներ գտնվեն: Այդ առումով մի կողմից, այո, դրական է, որ վերջապես, մեծ հաշվով, Եվրոպական խորհրդի նախագահը հիշել է Ղարաբաղի և Ղարաբաղի բնակչության վերաբերյալ, բայց այս ձևակերպումը, մեծ հաշվով, տեղավորվում է այսպես կոչված` իջեցված նշաձողի այդ տրամաբանության մեջ, այսինքն` խոսքը գնում է Ադրբեջանի տարածքային ամբողջականության ներքո որևէ երաշխիքների անվտանգության, օրինակ, ապահովման կամ իրավունքների ապահովման, և ինչպես տեսանք, նաև կարգավիճակի մասին խոսք չկար, նույնիսկ Ադրբեջանի կազմում որևէ կարգավիճակի:«Ազատություն». - Այսինքն` երբ նա ասում է «էթնիկ հայ բնակչության իրավունքներ, անվտանգություն», ամենևին նկատի չունի՞ ինքնորոշման սկզբունք, ինչպես Դուք ասացիք, կարգավիճակ: Ես էլ չեմ ասում անկախություն և այլն:Տիգրան Գրիգորյան. - Այո, այսինքն` եթե ինքնորոշման մասին խոսք լիներ, այնտեղ կոնկրետ տերմինաբանություն կօգտագործվեր, Լեռնային Ղարաբաղ առնվազն կնշվեր, իսկ Ղարաբաղը, ինչպես նշեցի, շատ լայն հասկացություն է: Բացի այդ, սա, կարծում եմ, իհարկե, որոշակի զիջում էր Փաշինյանին, որովհետև Փաշինյանը երևի պնդել է, որ Ղարաբաղի վերաբերյալ որոշակի կետեր լինեն, սակայն դժվար է ասել, թե արդյոք օրինակ` Ադրբեջանը ընդունում է Հայաստանի կողմից հրապարակված այդ 6 կետերը, որոնց մեջ առանցքյաին նշանակություն ունի հենց Ղարաբաղի անվտանգության ու կարգավիճակի հարցը:   "
Քաղաքականություն,Ընդդիմության օրակարգն ի սկզբանե ինձ համար արհեստական է եղել. Վիլեն Գաբրիելյան," «Արցախն ունենալու է այն կարգավիճակը, որը, ըստ երևույթին, պահանջում է Արցախի ժողովուրդը, և որի շուրջ կբանակցենք և կունենանք այն վերջնական տարբերակը, որին համաձայն կլինի Արցախի ժողովուրդը», - «Ազատության» «Ֆեյսբուքյան ասուլիսի» շրջանակներում ասաց «Քաղաքացիական պայմանագիր» խմբակցության պատգամավոր Վիլեն Գաբրիելյանը:Ստորև ներկայացնում ենք հատվածներ ասուլիսից.«Այս հայտարարության մեջ և այդ հայտարարությունից դուրս մեր առաջնային խնդիրը հենց Արցախի ժողովրդի անվտանգությունն է և Արցախի ապագա կարգավիճակը, կարծում եմ` այդ փաստաթղթի մեջ շատ հստակ նշված է, ընդ որում չմոռանանք Ռուսաստանի, ԱՄՆ-ի արձագանքները», - «Ֆեյսբուքյան ասուլիսի» շրջանակներում ասաց «Քաղաքացիական պայմանագիր» խմբակցության պատգամավոր Վիլեն Գաբրիելյանը` խոսելով Փաշինյան-Ալիև-Միշել երեկվա հանդիպման ու պայմանավորվածությունների մասին:«Արցախն ունենալու է այն կարգավիճակը, որը, ըստ երևույթին, պահանջում է Արցախի ժողովուրդը, և որի շուրջ կբանակցենք և կունենանք այն վերջնական տարբերակը, որին համաձայն կլինի Արցախի ժողովուրդը», - նշեց նա: Իշխանական պատգամավորը Փաշինյանի հրաժարականի պահանջով փողոց դուրս եկած ընդդիմության օրակարգն արհեստական է համարում:«Ընդդիմությունը, ըստ իս, այն հնչեցրած քաղաքական օրակարգի, որը ես ինքս համարում եմ արհեստական, որովհետև փաստացի ինքը հանրության մեջ չի ստացել այն արձագանքը, որը ընդդիմությունն ակնկալում էր, այդ օրակարգն արհեստական է, այսինքն` Արցախը չհանձնելու պահանջը, որովհետև եթե Դուք էլ նկատեք, իրենց խոսույթի մեջ էլ կամաց-կամաց այդ օրակարգը հետ է մղվել, ոնց որ փոխվել է, էլ դրա մասին քիչ են խոսում կամ ընդհանրապես չեն խոսում: Այդ օրակարգը ի սկզբանե ինձ համար արհեստական է եղել, ՀՀ-ում նմանատիպ օրակարգ չկա, որը կարող է փողոցներ հանել այն հեղափոխական զանգվածները, որոնք ընդդիմությունն ակնկալում է: Ընդդիմությանը նպատակները մեկը չեն, երկուսը չեն, երեքը չեն, և ես չեմ կարծում, որ իրենք շատ հստակ են և էապես բարձրաձայնել են, որովհետև կարծում եմ` ընդդիմությունը բաղկացած է մի քանի սուբյեկտներից, որոնցից ամեն մեկը հետապնդում է իր շահը, բայց այդ շահը միանշանակ ՀՀ շահը չէ», - հայտարարեց նա:Հարցին, թե ինչո՞ւ իշխանությունը հաշվի չի առնում մարդկանց կարծիքը, որոնք փողոց են դուրս եկել, պատգամավորն արձագանքեց. «Իշխանությունը հաշվի է նստում մարդկանց կարծիքի հետ` անկախ այդ մարդկանց քանակից, թե ինչքանով են փողոցում: Որովհետև իշխանությունները, հարգելով մարդկանց ազատությունները, փաստացի թույլ են տալիս, որ մարդիկ իրենց բողոքի ձայնն արտահայտեն, և երկրորդը, որ իրականում թվից չի կախված պրոցեսի արդյունավետությունը, այլ իմ ասած քաղաքական օրակարգից, որովհետև փողոցում կարող են լինել հարյուր հազարավոր մարդիկ, բայց օրակարգը լինի անորոշ ու անհստակ»: Ի պատասխան մեկ այլ հարցի` ինչպե՞ս է գնահատում բողոքի ակցիաների ժամանակ ուժայինների, հատկապես ոստիկանների աշխատանքը, որոնց հանդեպ իրավապաշտպանների կողմից քննադատություններ կան, Վիլեն Գաբրիելյանն ասաց. «Ես ոստիկանության աշխատանքը բավարար եմ համարում, իհարկե, որոշակի թերություններ կան, և իհարկե ոստիկանությունը կարող է շատ ավելի արդյունավետ աշխատել, բայց չի կարելի 1-2 դեպքով գնահատական տալ ամբողջ համակարգի ծառայությանը»:Վիլեն Գաբրիելյանը վստահ է, որ պաշտպանության նախկին նախարար Դավիթ Տոնոյանը, որն անցնում է անպիտան հրթիռների գործով, անմեղ է: Նա նշեց, որ քաղաքական ուժը համընդհանուր քաղաքական գնահատական չի տվել Դավիթ Տոնոյանի վերաբերյալ:«Այս պահին տեղի է ունենում դատա-իրավական պրոցես, որի ընթացքում կապացուցվի` պարոն Տոնոյանը տվյալ հանցանքը գործել է, թե ոչ, բայց ես համոզված եմ, որ պարոն Տոնոյանը այդ հանցանքը չէր կարող գործել, որովհետև պարոն Տոնոյանին ճանաչում եմ պետականամետ, հայրենասեր գործիչ», - շեշտեց նա, միաժամանակ հավելեց, որ եթե դատավորն ապացուցի Տոնոյանի մեղավոր լինելն, առաջին մեղադրողն ինքն է լինելու: Ամբողջական տարբերակը` տեսանյութում.   "
Քաղաքականություն,Անհնազանդության ակցիաներն այսօր ավտոերթների և մետրոպոլիտենի աշխատանքը որոշ ժամանակով կասեցնելու տեսքով էին," Ընդդիմությունն այսօրվա անհնազանդության ակցիաները սկսեց ավտոերթերով. Առավոտյան դրանք մեկնարկեցին Երևանին մերձակա մի քանի հատվածներից ու տևեցին մի քանի ժամ։

Ազգային ժողովի ընդդիմադիր փոխխոսնակ Իշխան Սաղաթելյանն էր երեկ հայտարարել, որ որպես խաղաղ անհնազանդության ակցիա վարորդները կարող են միանալ ավտոերթին և մեքենան վարեն առավելագույնը 15 կմ/ժ արագությամբ:

Անհնազանդության ակցիա եղավ Երևանի մետրոպոլիտենի «Երիտասարդական» կայարանում, որտեղ քաղաքացիները նստել էին գնացքի դռների մոտ և թույլ չէին տալիս, որ այն շարժվի: Ի վերջո գնացքը շարժվեց, և Հանրապետության հրապարակի տարածքից ակցիայի մասնակիցներից ոմանք բերման ենթարկվեցին:

Ժամը 10-ի սահմաններում Ոստիկանությունից «Ազատությանը» հայտնեցին, որ բերման է ենթարկվել 3 մարդ, երեքն էլ որոշ ժամանակ անց ազատ են արձակվել։

Ավելի ուշ երիտասարդները մի քանի րոպեով փակեցին նաև Երիտասարդական կայարանի մուտքը։

Մայիսի 1-ից ի վեր ընդդիմությունը վարչապետ Նիկոլ Փաշինյանի հրաժարականի պահանջով անհնազանդության ակցիաներ է իրականացնում։ 23 օր է չորս կողմից փակ է Ֆրանսիայի հրապարակը, որտեղ գրեթե ամեն օր հանրահավաքներն են տեղի ունենում, ապա քայլերթ։ Այսօր, սակայն անձրևի պատճառով ընդդիմությունը հանրահավաք ու քայլերթ չի իրականացնի, տեղեկացնում է ընդդիմության առաջնորդներից Իշխան Սաղաթելյանը՝ հավելելով, որ ակցիաները կշարունակեն վաղը։   "
Քաղաքականություն,"Անհնազանդության ակցիաները շարունակվում են, օրն սկսվեց ավտոերթերով"," Ընդդիմությունը շարունակում է անհնազանդության ակցիաներ իրականացնել: Երկուշաբթի առավոտյան մի քանի ուղղություններից մեկնարկել են ավտոերթեր:Ազգային ժողովի ընդդիմադիր փոխխոսնակ Իշխան Սաղաթելյանն էր երեկ հայտարարել, որ որպես խաղաղ անհնազանդության ակցիա՝ վարորդները կարող են միանալ ավտոերթին և մեքենան վարեն առավելագույնը 15 կմ/ժ արագությամբ:Հայտարարված է նաև, որ այսօր անհնազանդության ակցիաներ տեղի կունենան Երևանում:Մասնավորապես, ակցիա իրականացվեց մետրոպոլիտենի «Երիտասարդական» կայարանում, որտեղ քաղաքացիները նստել էին գնացքի դռների մոտ և թույլ չէին տալիս շարժվել: Ի վերջո գնացքը , այդուհանդերձ, շարժվեց, և Հանրապետության հրապարակի տարածքից ակցիայի մասնակիցներից ոմանք բերման ենթարկվեցին:Ժամը 10-ի սահմաններում Ոստիկանությունից «Ազատությանը» հայտնեցին, որ բերման է ենթարկվել 3 մարդ:Առայժմ հայտնի չէ, թե ինչ այլ անհնազանդության ակցիաներ են սպասվում:Իսկ տարբեր ուղղություններից մեկնարկած ավտոերթերը Երևանի Ֆրանսիայի հրապարակ են մեկնում, որն ընդդիմադիրներն արդեն երեք շաբաթ փակ են պահում, այն երթևեկելի չէ:Ֆրանսիայի հրապարակում գրեթե ամեն օր հանրահավաքներ են անցկացվում, այսօր սպասվում է արդյոք հերթական հանրահավաքը, թե ոչ՝ դեռևս հայտնի չէ, ընդդիմադիրները չեն հայտարարել այդ մասին:Ընդդիմադիրների պահանջը վարչապետ Նիկոլ Փաշինյանի հրաժարականն է:
 "
Քաղաքականություն,«Գործ ունենք ընդդիմության կողմից զգայուն թեմաների կապիտալիզացիայի փորձի հետ»․ Ռուբինյան," «Մենք գործ ունենք մեր ընդդիմության կողմից զգայուն թեմաների կապիտալիզացիայի փորձի հետ», - այսպես բնութագրեց Հայաստանի Ազգային ժողովի փոխնախագահ, հայ-թուրքական հարաբերությունների հարցով հայկական կողմի հատուկ բանագնաց Ռուբեն Ռուբինյանը՝ «Զարթնի՛ր Լաո», «Առանց թուրքի Հայաստան» կոչերով ընդդիմադիրների բողոքի ակցիաները։Ընդգծելով, որ չի հասկանում, թե ինչ է պահանջում ընդդիմությունը՝ Ռուբինյանը շեշտեց՝ ընդդիմության մեղադրանքները երեսպաշտության շրջանակներում են։  Հայաստանի բոլոր նախագահները փորձել են կարգավորել հարաբերությունները Թուրքիայի հետ և ճիշտ են արել, ասաց Ռուբինյանը՝ դա նորմալ համարելով։ Սակայն, ըստ նրա, նորմալ չէ, երբ քաղաքական գործիչն իր ընդդիմախոսին կամ իր քաղաքական հակառակորդին մեղադրում է մի բանի մեջ, որն ինքն է արել։«Ամեն ինչ կարելի է քննադատել, բայց խնդիրն այն է, թե դու ինչ ես առաջարկում։ Օրինակ, եթե հիմա հարցնենք մեր քաղաքացիներին, թե լավ, ի վերջո, մեր ընդդիմությունն ի՞նչ է պահանջում, ի՞նչ են ուզում իրենք, ինչ կպատասխանեն, ես։ Օրինակ, չգիտեմ, չեմ հասկանում, թե իրենք ինչ են ուզում, որն է իրենց ասածը, ինչ է, օրինակ, թուրքացումը, կարող են բացատրել, դա ինչ է նշանակում, կամ երբ որ գոչում են՝ «առանց թուրքի Հայաստան», ինչ է դա նշանակում, կամ ինչու չէին գոչում առանց թուրքի Հայաստան, երբ որ Սերժ Սարգսյանը ֆուտբոլային դիվանագիտություն էր վարում, կամ երբ որ Ռոբերտ Քոչարյանի օրոք էր սկիզբ առնում ֆուտբոլային դիվանագիտությունը, սա ուղղակի անամոթ շահարկում է զգայուն թեմաների և ոչ մի տեղ չի տանում», - ասաց Ռուբինյանը։ Հարցազրույցն ամբողջությամբ կարող եք դիտել ստորև  "
Քաղաքականություն,Հայաստանը պետք է առաջարկի բանակցությունների օրակարգը բաժանել երկու փուլի. Սաղաթելյան," Վարչապետ Նիկոլ Փաշինյանի բրյուսելյան այցից առաջ Ֆրանսիայի հրապարակում ընդդիմությունն այսօր հանրահավաք էր հրավիրել:Հանրահավաքի ժամանակ ելույթ ունեցավ «Հայաստան» խմբակցության պատգամավոր, Ազգային ժողովի փոխխոսնակ Իշխան Սաղաթելյանը: Նա իր խոսքում ներկայացրեց, թե իշխանափոխության պարագայում ինչ են անելու հաջորդ իշխանությունները, Սաղաթելյանը նշեց իրենց պատկերացումները խաղաղության հասնելու շուրջ, տվեց սկզբունքային չորս կետերը:«44-օրյա պատերազմից հետո ստեղծված իրավիճակում Հայաստանին մարտավարական առումով անհրաժեշտ է առաջին՝ զերծ մնալ շտապողական, վտանգավոր և ճակատագրական կտրուկ քայլերից մինչև աշխարհաքաղաքական տագնապալի իրավիճակի հարաբերական կայունացումը և հստակեցումը: Երկրորդ՝ ձևավորել անվտանգային այնպիսի մթնոլորտ, որը կանխատեսելի և ընկալելի կլինի ռազմավարական դաշնակցի և տարածաշրջանային ու միջազգային այլ կարևոր գործընկերների համար, նոր աշխարհակարգի ստեղծման պայմաններում անվտանգային արդյունավետ և հայանպաստ մեխանիզմների ապահովման նպատակով: Երրորդ՝ ռազմական, ռազմաարդյունաբերական, տեխնոլոգիական, տնտեսական և ենթակառուցվածքային բոլոր ուղղություններով անհապաղ մշակել և կյանքի կոչել հեռանկարային և հայեցակարգ: Չորրորդ՝ համախմբել համայն հայության ողջ ներուժը և սփյուռքը պետք է դառնա մասնակից ու պատասխանատու համահայկական օրակարգերի խնդիրների կենսագործման համար», - նշեց Սաղաթելյանը:Խոսելով հայ-ադրբեջանական բականցությունների մասին, ԱԺ ընդդիմադիր փոխնախագահն ասաց, որ Հայաստանը պետք է առաջարկի բանակցությունների օրակարգը բաժանել երկու փուլի:«Մենք համոզված ենք, որ իրական խաղաղության, հաշտեցման և համագոյակցության ապահովմանը պետք է անպայմանորեն նախորդեն չլուծված խնդիրների վերաբերյալ փոխհամաձայնություններ, ուստի Հայաստանը պետք է առաջարկի հայ-ադրբեջանական բանակցությունների օրակարգը բաժանել երկու փուլի, առաջինը հարաբերությունների կարգավորման սկզբունքների հստակեցում և համաձայնեցում, երկրորդ՝ բուն խաղաղության պայմանագրի շուրջ բանակցություններ և անհրաժեշտության դեպքում, պայմանագրի կնքում», - ընդգծեց նա:«Մեր կարծիքով ճիշտ ձևակերպելու, պատշաճ ներկայանալու դեպքում հայկական կողմը բանակցային գործընթացի մեկնարկին կարող է մոտենալ ավելի հիմնավոր, միջազգային հանրության համար ընկալելի, միջազգային իրավունքի տեսանկյունից անխոցելի դիրքերից, հետևաբար սրանց այն հիմնավորումները, որ իրենք ինչ անում են, դա առավելագույնն է, սուտ է, հակահայկական ու դավաճանական», - նաև ընդգծեց ԱԺ փոխնախագահը:Սաղաթելյանը նշեց, որ երկիրը ստեղծված իրավիճակից դուրս բերել, Արցախը պահել հնարավոր է, դրա համար, ըստ ընդդիմության, պետք է հեռացնել այս կառավարությանը:Իշխան Սաղաթելյանն ասաց՝ խաղաղությունը չպետք է լինի հայ ժողովրդի կենսական շահերի զիջման գնով, այլ՝ պետք է լինի արժանապատիվ:Այս պահին ընդդիմադիրները քայլերթ են իրականացնում, այնուհետև պատրաստվում են վերադառնալ Ֆրանսիայի հրապարակ:  "
Քաղաքականություն,Փաշինյանը վերստին հայտարարում է՝ ժողովրդավարությունը Հայաստանի միջազգային հիմնական բրենդն է," Մինչ ընդդիմությունը քննադատում է իշխանություններին հակաժողովրդավարական քայլերի համար, վարչապետ Նիկոլ Փաշինյանը վերստին հայտարարում է՝ ժողովրդավարությունը Հայաստանի միջազգային հիմնական բրենդն ու երկրի ինքնիշխանության պահպանման առանցքային գործոնն է։«Ժողովրդավարությունը այսօր Հայաստանի Հանրապետության ինքնիշխանության և անկախության երաշխավորման և պահպանման կարևորագույն ու առանցքային գործոնն է: Մեր խնդիրն է ապացուցել, որ ժողովրդավարությունն, այո, նաև ի վիճակի է ապահովել երկրի արտաքին անվտանգությունը, այդ թվում՝ երկրի ներքին անվտանգությունը», - նշեց Փաշինյանը:Ժողովրդավարության հայկական ֆորումի ընթացքում Փաշինյանը կրկին խոսեց խաղաղության անհրաժեշտության մասին։ Հիշեցրեց՝ այդ օրակարգն այս կառավարությունն է որդեգրել, քաղաքացիներն էլ այն իրականացնելու համար մանդատ են տվել։«Հիմա շատ կարևոր է ժողովրդավարությունն ամրապնդելու համար, որ մենք համախմբվենք մեկ այլ առաքելության շուրջ՝ ինչպես Հայաստանի Հանրապետությանը բերել ենք ժողովրդավարություն, այնպես էլ Հայաստանի Հանրապետությանը բերենք խաղաղություն, որովհետև կարծում եմ՝ մեկն առանց մյուսի շատ դժվարությամբ կարող է գոյություն ունենալ», - ընդգծեց վարչապետը:Նիկոլ Փաշինյանը թեև նկատեց, որ Հայաստանում ժողովրդավարությունն անամպ չէ, բայց շեշտեց հիմնականում դատական համակարգում առկա խնդիրները։Մինչ Երևանում ընթանում էր միջազգային Freedom House-ի և «Իրազեկ քաղաքացիների միավորման» կազմակերպած «Ժողովրդավարության հայկական ֆորումը», դրսում ցուցարարները վերստին  քննադատեցին արևմտյան երկրներին, այդ թվում՝ ԱՄՆ-ին՝ ոստիկանների գործողություններին գնահատական չտալու համար։ Նույն այդ ընթացքում Հայաստանում ԱՄՆ դեսպանը ֆորումին իր ելույթում մտահոգություն էր հայտնում ոստիկանների գործողությունների վերաբերյալ։«Տեսնելով, թե ինչ է տեղի ունենում ցուցարարների հետ, ակնհայտ է, որ այստեղ կան մտահոգություններ: Այն, ինչ մենք տեսնում ենք ռեպորտաժներում, տեսանյութերում, անհամաչափ ուժի կիրառում է։ Այս դեպքերը պետք է հետաքննվեն, այս ոլորտում պետք է պատասխանատվություն լինի։ Եվ մենք ազդակներ տեսել ենք, որ կառավարությունը ցանկանում է հետաքննել այս դեպքերը», - հայտարարեց ԱՄՆ դեսպանը:Լին Թրեյսին նաև խոսեց ցույցերի ընթացքում լրագրողների աշխատանքը հարգելու, նրանց նկատմամբ ոտնձգությունները բացառելու անհրաժեշտության մասին, անդրադարձավ նաև ցուցարարներին.  «Ցուցարարները ևս ունեն պատասխանատվություն խաղաղ իրականացնելու ակցիաները՝ քաոս, խառնաշփոթ չստեղծելու, մյուսների իրավունքները չոտնահարելու հարցում»։Ընդդիմադիրներին զայրացրել էր հատկապես Հայաստանում ԱՄՆ դեսպանի հարցազրույցը, որտեղ Լին Թրեյսին խոսել էր 2018-ին Հայաստանի որդեգրած ժողովրդավարական արժեքների մասին։ Դեսպանի այսօրվա ելույթը բավարարել է ընդդիմադիրներին, «Հայաստան» խմբակցության պատգամավոր Արթուր Ղազինյանը ողջունում է Լին Թրեյսիի քայլը։«Ցանկանում եմ ողջունել, մեր բարեկամ ԱՄՆ դեսպանի օբյեկտիվ և իրավիճակից բխող համարժեք գնահատականը ոստիկանության վաjրագությունների, ապօրինություններին», - նշեց ՂազինյանըԸնդդիմադիր պատգամավորը, սակայն, վիճահարույց է համարում 21-ի ընտրություններում 2018-ին որդեգրած արժեքները վերահաստատելու մասին դեսպանի խոսքը. «Որ իրենք աջակցում են և իրենք կանգնած են 18 թվականին ընդունված և 21 թվականին վերահաստատված ժողովրդավարական արժեքներին և ժողովրդավարական ուղուն»: «Արդյոք եղե՞լ է ոստիկանների կողմից անհամաչափ ուժի կիրառում, դա պետք է հետաքննել։ Դա նորմալ գործընթաց է, որ տեղի է ունենում բոլոր ժողովրդավարական երկրներում։ Պետք է դատարանը որոշի։ Ես հույս ունեմ, որ Հայաստանում էլ նույնը տեղի կունենա։ Կարծում եմ՝ իրավապահ մարմինները և ոստիկանությունը պետք է հետևեն օրենքի տառին», - ասաց Հայաստանում Եվրամիության պատվիրակության ղեկավարն Անդրեա Վիկտորինը:Հայաստանում Եվրամիության պատվիրակության ղեկավարն ասում է, որ նույն սկզբունքին նաև ցուցարարները պետք է հետևեն։ Այս ասելով՝ Անդրեա Վիկտորինը շեշտում է՝ Հայաստանում ավելացել է ատելության խոսքը։«Ուզում եմ հասկանալ՝ արդյոք սա՞ է Հայաստանի ապագան։ Բոլորը գիտեն, որ ես պատրաստակամ եմ և լսում եմ բոլոր կողմերի բողոքները և արձագանքում եմ դրանց։ Բայց որոշ դեպքերում մենք չենք որոշում կայացնող կողմը։ Որոշ հարցերին պետք է արձագանքի հայկական կողմը, պետք է հետաքննություններ անցկացվեն։ Բնականաբար, բոլորը ցույցեր անցկացնելու իրավունք ունեն, ինչպես այլ երկրներում։ Բայց, իհարկե, կան ազատության սահմանափակումներ այլ երկրներում նույնպես», - ընդգծեց նա։Եվրամիության դեսպանը ցանկանում է, որ կողմերը խնդիրները երկխոսության միջոցով լուծեն՝ առանց իրար մեղադրելու և վիրավորելու։   "
Քաղաքականություն,"Ընդդիմադիրների ակցիան սկսվեց Բաղրամյան 26-ից, որտեղ հյուրընկալվում էր Լիտվայի նախագահը"," Առավոտյան Բաղրամյան պողոտայի մի մայթին նախագահ Վահագն Խաչատրյանն ընդունում էր լիտվացի իր պաշտոնակցին, մյուսին` ոստիկանական պատնեշից այն կողմ, ընդդիմադիրները սուլում էին իշխանություններին`«առանց Նիկոլ Հայաստան»:Իշխանությունների հեռացումը պահանջող ընդդիմադիրները այսօր առավոտյան հենց Բաղրամյան 26-ից սկսեցին իրենց ակցիաները` ասելով, որ եկել են այստեղ` Լիտվայի նախագահին ցույց տալու, որ գործող իշխանությունները լեգիտիմություն չունեն ու չեն կարող բանակցել Հայաստանի անունից։ Ոստիկանությունը չմիջամտեց, ցուցարարներն այստեղ մոտ կես ժամ մնացին: Լիտվայի նախագահը մտավ Բաղրամյան 26, ցուցարարներն էլ բռնեցին «Մարիոթ» հյուրանոց տանող ճամփան, որտեղ մեկնարկում էր «Ժողովրդավարության հայկական ֆորումը»՝ վարչապետ Փաշինյանի, պետական այլ պաշտոնյաների ու արևմտյան դեսպանների մասնակցությամբ։ Ավելի ուշ ընդդիմադիր պատգամավոր Ագնեսա Խամոյանը սոցցանցում իր վրդովմունքը հայտնեց՝ իշխանական պատգամավորներին հրավիրել են մասնակցելու ժողովրդավարության ֆորումին, իսկ իրենց չեն թույլատրում ներկա գտնվել քննարկմանը:«Մենք փորձ արեցինք նաև մուտք գործել ներս, սակայն անվտանգության աշխատակիցները, քաշքշելով մեր պատգամավորներին, մեզ թույլ չտվեցին, որ ներկա գտնվենք հայկական ժողովրդավարության քննարկմանը, պատկերացնո՞ւմ եք», - ասաց նա:Ֆորումը կազմակերպած «Իրազեկ քաղաքացիների միավորումից» փոխանցում են, որ ընդդիմադիր մի խումբ պատգամավորների հրավերներ ուղարկել էին, սակայն նրանք չեն ընդունել այն։ Ագնեսա Խամոյանը հրավիրյալների շարքում չէր։Այս ակցիաներից մի քանի ժամ անց «Հայաստան» դաշինքը հայտնեց բերման ենթարկված մի քանի ցուցարարի մասին, որոնք Հանրապետության հրապարակում կարմիր անձրևանոցներով զբոսնում էին։ Ոստիկանության հաղորդմամբ՝ այսօր 6 անձ է բերման ենթարկվել։Ավելի ուշ ցուցարարները նաև երթ անցկացրին դեպի Մատենադարան։ Ընդդիմությունն այսօր ևս երեկոյան հանրահավաք է հրավիրել։ Նրանք մայիսի 1-ից փակ են պահում Ֆրանսիայի հրապարակը, օրվա ընթացքում տարբեր անհնազանդության ակցիաներ անում։ Պնդում են, թե իշխանությունները մտադիր են Արցախն Ադրբեջանի կազմում ճանաչել, ինչը կարելի է կանխել միայն վարչապետի հրաժարականով։ Իշխանություններն այս մեղադրանքը չեն ընդունում։   "
Քաղաքականություն,"«Մենք ոչ թե իշխանություն, այլ այս կուրսը կասեցնել ենք ուզում»․ ընդդիմադիր պատգամավոր"," Որպես ձախորդ կառավարություն Փաշինյանը պետք է հեռանա, պետք է ստեղծվի անցումային կառավարություն ու նշանակվեն ընտրություններ, «Ազատության» «Հարցազրույց Կարլեն Ասլանյանի հետ» հաղորդման ժամանակ պնդեց Ազգային ժողովի ընդդիմադիր «Հայաստան» խմբակցության պատգամավոր, ՀՅԴ անդամ Արթուր Խաչատրյանը՝ շեշտելով՝ իրենք ոչ թե իշխանություն, այլ «այս կուրսը կասեցնել են ուզում»։Թե ով է վարչապետի իրենց թեկնածուն, Խաչատրյանը չպարզաբանեց, փոխարենը խորհուրդ տվեց չփորձել դիմադրության շարժումը վերածել նախընտրական պայքարի։Խաչատրյանի հետ հարցազրույցից մի հատված ներկայացնում ենք ստորև․«Ազատություն»․ - Պարոն Խաչատրյան, արդյոք այս հանրահավաքները չարտացոլեցին մեկ տարի առաջվա ընտրությունների պատկերը, որ դուք ունեք հազարավոր համակիրներ, բայց այնուամենայնիվ մնում եք փոքրամասնություն։ Արթուր Խաչատրյան․ - Ո՛չ, որովհետև մենք ունենք մարդիկ, ովքեր ասում են, որ մենք կա՛մ չենք մասնակցել ընտրություններին, կա՛մ մասնկացել ենք և սխալվել ենք, որովհետև չմոռանանք, որ Փաշինյանի ընտրական ծրագիրը իր մեջ ենթադրում է Արցախի դեօկուպացիա, որը նեթադրում է առնվազն Շուշին և Հադրութը, ենթադրում է «անջատում՝ հանուն փրկության» բանաձևի իրականացում։ Այսինքն՝ Փաշինյանը էդ խոստումը տալով, ընտրվելով խաբել է իր 680 հազար հետևորդներին, և էդ հետևորդներից բազմաթիվ մարդիկ, ընդունելով որ սխալվել են, միանում են նաև մեզ։«Ազատություն»․ - Բայց ո՞ւր են նրանք, ինչո՞ւ Երևանի փողոցներում չեն հարյուր հազարներ, նույնիսկ ձեր ընտրողների քանակը չէ, այսինքն՝ 200-300 հազարը։Արթուր Խաչատրյան․ - Ակնհայտ է, որ Դուք չեք կարող ակնկալել, որ 280 հազար մարդը դուրս գա փողոց միաժամանակ, որովհետև մասնակցել ընտրություններին և մասնակցել բողոքի ակցիաներին դրանք տարբեր բաներ են։«Ազատություն»․ - Միևնույն է դուք չեք պահանջում արտահերթ ընտրություններ, որ մարդիկ դրա դիմաց ձեզ քվե տան, այլ ասում եք՝ «տվեք մեզ իշխանություն»։Արթուր Խաչատրյան․ - Նման բան չկա, մենք ասում ենք հետևյալը՝ «որպես ձախորդ կառավարություն ինքը պետք է հեռանա, պետք է ստեղծվի անցումային կառավարություն, հետո պետք է նշանակվեն ընտրություններ»։ Դա մարդկության ստեղծած միակ տարբերակն է։«Ազատություն»․ - Կասեք ո՞վ է այդ ժամանակավորը՝ դատելով հարթակի կորիզից՝ Դաշնակցություն, «Հանրապետական», Սերժ Սարգսյան, Ռոբերտ Քոչարյան։ Արթուր Խաչատրյան․ - Ազգային համաձայնության կառավարությունը հենց նրանով է կոչվում ազգային համաձայնության, որ այնտեղ կարող են նաև լինել մարդիկ, ում ես չէի ուզենա տեսնել, բայց մարդիկ են, որոնք ազգային, այսինքն՝ մի շերտի ներկայացուցիչ են։ Այնպես որ, ես տենց կատեգորիկ չէի ասի։«Ազատություն»․ - Եթե ես դա անվանեմ նախկիններ, ինչպես շատ հնչում է իշխանական ճամբարից։Արթուր Խաչատրյան․ - Նախկիններ, ինչպես Գագիկ Ջհանգիրյա՞նն է, Վիգեն Խաչատրյա՞նը, էդ տիպի նախկիննե՞ր։ Ուրեմն Գագիկ Ջհանգիրյան, Վիգեն Խաչատրյան, էլ ովքեր կային, որոնք նախկին պառլամենտի անդամներ էին, Հովիկ Աղազարյան, Գուրգեն Արսենյան, Խաչատուր Սուքիասյան, էդ ձևի նախկիններ, հավանաբար, չէ։ Մյուսները, բայց էլի եմ ասում, ես էդքան կատեգորիկ չէի գնա և չէի ասի, որ գիտեք, մենակ էս մարդիկ։ Ազգային համաձայնությունը հենց նրան է, որ հանուն երկրի պետք է իրար կողք նստեն մարդիկ, ովքեր իրար էդքան էլ շատ չեն սիրում։«Ազատություն»․ - Բայց պիտի ասեք՝ ովքեր, որ մարդիկ իմանան, օրինակ, վարչապետի թեկնածուն ով է։Արթուր Խաչատրյան․ - Եկեք մի փորձեք դիմադրության շարժումը վերածել նախընտրական պայքարի։«Ազատություն»․ - Բայց իշխանություն եք չէ ուզում, պարոն Խաչատրյան։Արթուր Խաչատրյան․ - Մենք իշխանություն չենք ուզում, մենք ուզում ենք որպեսզի այս կուրսը կասեցվի, որպեսզի ստեղծվի անցումային կառավարություն, որովհետև մենք չենք վստահում Փաշինյանի հրաժարականին, ինքը հրաժարական տվեց սկի արձակուրդ էլ չվերցրեց, մենք ուզում ենք, որ հրաժարական տա, հետո քաղաքական կոնսուլտացիաների արդյուքնում կձևավորվի անցումային կառավարություն՝ ազգային համաձայնության կառավարություն և դրանից հետո կնշանակվեն ընտրություններ։ Խաչատրյանի հետ հարցազրույցն ամբողջությամբ կարող եք դիտել ստորև․  "
Քաղաքականություն,Մեր ցույցերի արդյունքում դանդաղել է երկրորդ կապիտուլյացիայի ստորագրումը. Արթուր Խաչատրյան," «Ազատություն». – Քսան օր է, հանրահավաքներ, երթեր, անհնազանդության ակցիաներ... Մոտեցե՞լ եք Փաշինյանի հեռացմանը։Խաչատրյան. – Այս պահի դրությամբ մոտեցել ենք նրան, որ եթե չի կասեցվել, ցավոք սրտի չի կասեցվել, բայց դանդաղել է Հայաստանի կապիտուլյացիոն երկրորդ ակտի ստորագրումը։ Որովհետև եթե այս ցույցերը չլինեին, վստահաբար Հայաստանը գլխիկոր կհամաձայներ Ադրբեջանի ներկայացրած հինգ կետերին, որոնց մասին այս իշխանությունը դեռ մի ամիս առաջ էր խոսում, որ սկզբունքային որևէ տարաձայնություն չունեն։«Ազատություն». – Բայց հիմա էլ են ասում, բայց Ադրբեջանը համաձայն չէ։Խաչատրյան. – Հիմա ինչ-որ ծիծաղելի վեց կետ են ներկայացրել, որտեղ, ի պատասխան Ադրբեջանի հստակ ձևակերպված, մեզ համար անընդունելի հինգ կետերին վեց հեղհեղուկ ինչ-որ կետեր են ներկայացրել, որոնք, ցավոք սրտի, էլի Ադրբեջանի համար ծաղրի առարկա են դարձել։ Ասում են՝ նամակը ստացանք, առաջարկությունները ստացանք, և այդ վեց կետերի մեջ որևէ սկզբունքային դիրքորոշում չենք տեսնում, էլի ինչ-որ ճղճիմ ձևակերպումներ են՝ Արցախի կարգավիճակ, իրավունքներ... Կարգավիճակ հշատ կարող է լինել՝ մշակութային ինքնավարություն կամ նման մի բան՝ առանց հստակ Հայաստանի դիրքորոշումը ներկայացնելու։«Ազատություն». – Դուք կարծում եք, որ կասեցրել եք ինչ-որ գործընաց։Խաչատրյան. – Ես կարծում եմ, որ գոնե դանդաղեցրել ենք, և էս իշխանությունները տեսնում են, որ հալած յուղի նման մեր հանրությունը, մեր ազգը չի ընդունի այդ կապիտուլյացիան։ Մենք տեսնում ենք, որ մենք գեներացրել ենք դժգոհությունը, մարդիկ փողոցում են, և տեսնում ենք, որ իշխանությունների քաղաքականությունից և գործողություններից դժգոհ և գործողության պատրաստ քաղաքացիների թիվը աճում է։ Եվ իշխանությունները ոստիկանական սադիստական բռնություններով չեն կարողանում մարդկանց հետ պահել բողոքի ակցիաներից։«Ազատություն». – Դուք որտեղի՞ց գիտեք, որ աճում է։Խաչատրյան. – Մեր դիտարկումներն են։ Հաստատ Դանիել Իոաննիսյանի թվերին չենք վստահում։ Ինձ այդ թվերը հիշեցնում են 1988 թվականի Սովետական Միության կոմունիստական կուսակցության խոսափող «Վրեմյա» հաղորդման թվերը, որ ամբողջ ժողովուրդը փողոցում էր, ասում էին՝ кучка экстремистов։ Ես չեմ ասում, թե հիմա ամբողջ ժողովուրդը փողոցում է։ Ես ասում եմ, որ հազարավոր, տասնյակ հազարավոր քաղաքացիներ են փողոցում, և ոչ թե էն ծիծաղելի թվերը, որոնք հնչեցնում է կառավարության ջերմեռանդ պաշտպանը, որը երբեմն անկախ լինելու համար փոքրիկ քննադատություններ է իրեն թույլ տալիս։«Ազատություն». – Այնուամենայնիվ, դա հեղափոխություն չէ։ Դուք կարծես չեք անհանգստացնում իշխանությանը առավոտյան մի քանի փողոց փակելով։Խաչատրյան. - «Ես կարծում եմ, որ եթե իշխանությանը մենք չանհանգստացնեինք, իրենց այդ սադիստական բռնություններին չէին գնա։«Ազատություն». – Անհնազանդության իմաստը այն է, որ իշխանությունը չկարողանա պրոցեսը կառավարել։ Հիմա շատ լավ կառավարելի է, րոպեների ընթացքում ձեր ակցիաները կասեցվում են։Խաչատրյան. – Չէ, այդպես չի։ Եթե մի ակցիաներ կարողանում են բիրտ ուժ կիրառելով ցրել, ուրիշ ակցիաները չեն կարողանում։ Ակնհայտ է դա։«Ազատություն». – Բայց հաջողության համար մարդկանց աչքի առաջ 2018-ի փորձն է, և համեմատության եզրեր առայժմ չկանԽաչատրյան. – Ես ձեզ ուրիշ բան ասեմ։ 2018 թվին մարդիկ փողոց իջան, երբ Սերժ Սարգսյանը հայտարարեց հրաժարականի մասին։ Չմոռանանք, որ մինչև այդ մարդկանց քանակը փողոցում համեստ էր։ Մենք շարժվում ենք առաջ, մենք չենք ասի, որ հեղափոխությունը նշանակված է մայիսի 21-ին, երեկոյան ժամը 7-ին...«Ազատություն». – Խորհրդարան վերադառնալ մտադի՞ր եք։Խաչատրյան. – Վերադառնալ իհարկե մտադիր ենք։ Բայց իհարկե ո'չ վաղը, ո'չ էլ մյուս օրը։ Վստահեցնում եմ, որ տեղյակ կլինեք դրա մասին։«Ազատություն». – Ինչքա՞ն եք պատրաստվում մնալ փողոցում։Խաչատրյան. – Մինչև Հայաստանում չձևավորվի ազգային իշխանություն։ Հարցազրույցն ամբողջությամբ կարող եք դիտել այստեղ. No media source currently available  "
Քաղաքականություն,Ընդդիմադիրները Արևմուտքին մեղադրում են հայաստանյան իրադարձությունները չդատապարտելու ու երկակի ստանդարտներ կիրառելու համար," Արդեն կես ամսից ավելի փողոցային պայքար սկսած ընդդիմությունն արևմտյան երկրներին, այդ թվում Միացյալ Նահագներին, մեղադրում է Հայաստանում տեղի ունեցող իրադարձությունները չդատապարտելու ու երկակի ստանդարտներ կիրառելու համար: Ընդդիմադիրները երեք շաբաթ շարունակ հայտարարում են, թե Փաշինյանի հրաժարականը պահանջող ցուցարարների նկատմամբ ոստիկաններն անհամաչափ ու բիրտ ուժ են կիրառում. - «Դուք ձեր լռությամբ նպաստում եք, որպիսի Հայաստանում լինի բռնապետություն» (Իշխան Սաղաթելյան)։Ֆրանսիայի հրապարակում Ազգային ժողովի ընդդիմադիր փոխնախագահ Իշխան Սաղաթելյանը երեկվա հանրահավաքին հայտատարեց, որ իրենք պատրաստ են հանդիպել Հայաստանում հավատարմագրված դեսպաններին՝ մանրամասն ներկայացնելու երկրում ստեղծված իրավիճակը։Արդյո՞ք Միացյալ Նահանգների ու Եվրամիության դեսպանները ծրագրում են հանդիպել ընդդիմադիրներին։ «Ազատության» հարցմանն ի պատասխան ԵՄ պատվիրակությունից արձագանքել են, որ իրենք կապի մեջ են բոլոր կողմերի հետ։ Հայաստանում ԱՄՆ դեսպանությունից դեռ չեն արձագանքել։«Հարգարժան դեսպանին, միջազգային կազմակերպությունների ներկայացուցիչներին, վերջ տվեք երկակի ստանդարտներին», - կոչ էր արել Սաղաթելյանը։ Ընդդիմադիր առաջնորդին վրդովեցրել էր Հայաստանում ԱՄՆ դեսպանի հարցազրույցը, որտեղ Լին Թրեյսին խոսել էր 2018-ին Հայաստանի որդեգրած ժողովրդավարական արժեքների մասին։ Այսօր պարզ դարձավ, որ հարցազրույցն «Արմենպրեսը» նախքան ընդդիմության անհնազանդություններն էր արել՝ ապրիլի 29-ին, ամբողջական տարբերակը հրապարակվեց միայն այսօր։«Մենք հանձնառու ենք օգնել հայ ժողովրդին կառուցելու այնպիսի ապագա, որի հիմքում ընդհանուր ժողովրդավարական արժեքներն են ու այն ճանապարհը, որ հայ ժողովուրդն ընտրեց 2018 թվականին եւ մեկ անգամ եւս վերահաստատեց 2021 թ. խորհրդարանական ընտրությունների ժամանակ», - ասել է Լինն Թրեյսին:«Երեկ ես կոնկրետ անդրադարձել եմ Միացյալ Նահանգների դեսպանի հայտարարությանը, քանի որ ինքն էր արձագանքել, հասցեական արձագանքել եմ հարգելի դեսպանի հայտարարությանը։ Ու շատ հստակ եմ անդրադարձել այս ամեն ինչին։ Մենք գտնում ենք, որ առհասարակ բոլոր նրանք, ովքեր լռում են այն ապօրինությունների համար, ինչ տեղի է ունենում մեր Հայաստանում, իրենք նպաստում են, որ այլևս Հայաստանում ժողովրդավարություն չլինի», - ասաց Իշխան Սաղաթելյանը։ Մյուս ընդդիմադիր ուժի՝ «Պատիվ ունեմ» խմբակցության պատգամավոր Հայկ Մամիջանյանն էլ չի հասկանում, թե ինչո՞ւ են արևմտյան երկրների դեսպանները լռում, ընդդիմության պնդմամբ՝ համատարած բռնության դեպքերի մասին. - «Այդ լռությունը հանցակից է դարձնում: Ես համարում եմ, ավելի ճիշտ՝ հույս ունեմ, որ այս պահին խոսքը բյուրոկրատական դանդաղկոտության վերաբերյալ։ Սա ես ընդամենը անմեղության կանխավարկած եմ թողում, թեպետ իմ համեստ փորձը միջազգային կառույցների հետ աշխատանքի հուշում է, որ ցանկության պարագայում կարելի է շատ արագ, շատ հասցեական արձագանքել»։Ինչո՞ւ են ընդդիմադիրները միայն արևմտյան երկրներին քննադատում գնահատականներ չտալու համար, ինչո՞ւ խոսք չկա Ռուսաստանի Դաշնության մասին։ Մամիջանյանը պարզաբանում է. - «Որևէ այլ ենթատեքստ փնտրելու խնդիր չկա։ Իրենք սովորաբար նման հայտարարություններով հանդես չեն գալիս, ի տարբերություն Ամերիկայի, եվրոպական երկրների և այլն, և այլն»։ Միացյալ Նահանգներն ու Եվրամիությունը ավելի վաղ իշխանություններին հորդորել էին զսպվածություն դրսևորել, իսկ ցուցարարներին՝ զերծ մնալ բռնությունից և հարգել օրենքի գերակայությունն ու Հայաստանի ժողովրդավարությունը։«Ի տարբերություն Նիկոլի, մենք Մոսկվայում չենք բամբասում ամերիկացիներից և եվրոպացիներից, իսկ Վաշինգտոնում և Բրյուսելում՝ Մոսկվայից», - հայտարարել է Իշխան Սաղաթելյանը։ Վարչապետի հրաժարականը պահանջող ընդդիմությունը հանրահավաքի ընթացքում արևմտյան երկրներին քննադատելու ֆոնին ևս մեկ անգամ շեշտեց, որ Ռուսաստանի Դաշնությունը Հայաստանի ռազմավարական դաշնակիցն է, իսկ Միացյալ Նահանգներն ու Եվրամիության երկրները՝ կարևոր գործընկերներ. - «Ուստի երկրի ստանձնած միջազգային պարտավորություններին տեր ենք, բայց նաև տեր ենք ստանձնած միջազգային իրավունքներին» (Հայկ Մամիջանյան)։ Ռուս-ուկրաինական պատերազմի ելքը չի կարող փոխել իրենց դիրքորոշումը, ասում է «Պատիվ ունեմ» խմբակցության պատգամավորը։ Ինչպե՞ս է տեսնում գործակցությունը Ռուսաստանի հետ մյուս ընդդիմադիր ուժի՝ «Հայաստան» խմբակցության ներկայացուցիչ Իշխան
Սաղաթելյանը. - «Դուք հիմա մի բան եք ասում՝ եթե ռուս-ուկրաինական պատերազմը մի ելք ունենա, որի արդյունքում Ռուսաստանը թուլանա… բաներ եք ասում, որ հեռանկարի հետ կապված էս պահին ամբողջական էդ հարցերի պատասխան տալը դժվար է»։Ընդդիմությունը խոստանում է իշխանափոխության դեպքում ժամանակավոր կառավարություն ձևավորել, որը կղեկավարի մեկից մեկուկես տարի։ Թե ովքեր կլինեն այդ կառավարության կազմում, ընդդիմադիրները դեռ հստակ անուններ չեն նշում, ասում են՝ փորձառու մասնագետների 250 հոգանոց ցանկ են կազմել։   "
Քաղաքականություն,"Բերման ենթարկվածներ կան, բայց նախորդ երկու օրերի ծավալները չկա. Իշխան Սաղաթելյան"," Իշխանությունների հեռացումը պահանջող ընդդիմադիրների ակցիաներն այսօր հիմնականում առանց միջադեպերի անցան։ Ի տարբերություն նախորդ երկու օրերի՝ բերման ենթարկված մեծաթիվ քաղաքացիների մասին հաղորդումներ չկան։ Իսկ անցած օրերին 300-400-ից ավելի ցուցարարներ էին տարվել ոստիկանության բաժիններ։Ընդդիմության առաջնորդները երեկ երեկոյան հանդիպեցին ոստիկանապետ Վահե Ղազարյանին։ Ազգային ժողովի փոխխոսնակ, «Հայաստան» խմբակցությունից Իշխան Սաղաթելյանի կարծիքով, այդ զրույցն արդյունք է տվել. -«Առավոտվա 8-ից բոլոր ուղղություններով տեղի են ունեցել անհնազանդության ակցիաներ, ճանապարհներ են փակվել, արգելափակվել։ Բերման ենթարկվածներ կան, բայց այն ծավալները, որ կային նախորդ երկու օրերին, այդ ծավալների չի եղել»։Ոստիկանությունից, մինչդեռ, հայտնում են, որ այսօր ոչ մի քաղաքացի բերման չի ենթարկվել։Ընդդիմությունն առավոտից մի քանի խմբի բաժանվելով մայրաքաղաքի տարբեր հատվածներից երթեր էր սկսել, ցուցարարները պարբերաբեր փողոցներն ամբողջությամբ փակում էին, մի քանի րոպե հանգստանում ու շարունակում երթը։Իրադրությունը լարվեց «Հրազդան» մարզադաշտի մոտ, երբ ոստիկանների ու ցուցարարների միջև հրմշտոց սկսվեց, հետո, սակայն, երթը շարունակվեց։ Ընդդիմությունն այսօր երեկոյան ևս հանրահավաք է հրավիրել։ Ցուցարարները Ֆրանսիայի հրապարակը փակ են պահում մայիսի 1-ից ի վեր։ Նրանք պնդում են, թե իշխանությունները մտադիր են Արցախն Ադրբեջանի կազմում ճանաչել, ինչը կարելի է կանխել միայն վարչապետի հրաժարականով։Իշխանությունից այս մեղադրանքը չեն ընդունում։ "
Քաղաքականություն,"«Ոստիկանապետը փոխանցեց՝ մեկ ոստիկանի գործունեություն կասեցվել է, հարուցվել են տասնյակից ավելի քրգործեր». Սաղաթելյան"," Ավարտվեց ոստիկանապետի և ընդդիմության ներկայացուցիչների մոտ մեկ ժամ տևած հանդիպումը:Հանդիպումից հետո Ազգային ժողովի ընդդիմադիր փոխնախագահ Իշխան Սաղաթելյանը հայտարարեց, որ ոստիկանապետին ներկայացրել են իրենց պահանջները՝ նշելով, որ դրանց հիմնական մասը համարում են բավարարված:Ֆրանսիայի հրապարակում տեղի ունեցած հանրահավաքի ժամանակ Իշխան Սաղաթելյանը հայտարարեց, որ ոստիկանապետից պահանջում են, որ բոլոր ոստիկաններին, ովքեր ապօրինություններ են իրականացրել, պետք է պատասխանատվության ենթարկեն, պարզեն, թե ով է նման ապօրինություններ կատարելու հրահանգ տվել, ինչպես նաև պահանջում էին, որ ոստիկանապետն անձամբ հայտարարություն տարածի և գնահատական հնչեցնի ոստիկանների բիրտ գործողությունների վերաբերյալ:«Ոստիկանապետը մեզ փոխանցեց, որ մեկ հոգու գործունեություն այս պահին կասեցվել է, 37 հոգու նկատմամբ նշանակվել է ծառայողական քննություն, հարուցվել են մեկ տասնյակից ավելի քրեական գործեր, և այսօրվա դեպքերով տեղի են ունենում ուսումնասիրություն և ոստիկանությունը շատ կարճ ժամկետում հանդես կգա կոնկրետ հայտարարությամբ, կոնկրետ դեպքերով», - հայտարարեց Սաղաթելյանը:ԱԺ ընդդիմադիր փոխնախագահը հայտնեց նաև, որ «ավտոերթերի ընթացքում բռնագրավված մեքենաները կվերադարձվեն քաղաքացիներին»:«Այս պահին մենք համարում ենք մեր պահանջների հիմնական մասը բավարարված, բայց նաև ասում ենք, որ բոլոր դեպքերով լինելու ենք հետևողական և սպասելու ենք կոնկրետ արդյունքների», - հայտարարեց Սաղաթելյանը:Ընդդիմությունը երթով շարժվեց դեպի Ազատության հրապարակ:    "
Քաղաքականություն,"«Ռուսաստանը մեր ռազմավարական դաշնակիցն է, իսկ ԱՄՆ-ը և ԵՄ երկրները՝ կարևոր գործընկերները». Սաղաթելյան"," Ֆրանսիայի հրապարակում ավարտվել է վարչապետ Նիկոլ Փաշինյանի հրաժարականը պահանջող ընդդիմությանը հանրահավաքը: Նրանք երթով շարժվում են ոստիկանության շենքը:Ակցիայի մասնակիցները ոստիկանապետին երեք պահանջ ունեն ներկայացնելու: Այդ մասին հարթակից հայտարարեց Ազգային ժողովի փոխնախագահ, «Հայաստան» խմբակցությունից Իշխան Սաղաթելյանը: Նա ներկայացրեց՝ պահանջում են, որ բոլոր ոստիկաններին, ովքեր ապօրինություններ են իրականացրել, պատասխանատվության ենթարկեն, պարզեն, թե ով է նման ապօրինություններ կատարելու հրահանգ տվել, ինչպես նաև պահանջում են, որ ոստիկանապետն անձամբ հայտարարություն տարածի և գնահատական հնչեցնի ոստիկանների բիրտ գործողությունների վերաբերյալ:Սաղաթելյանը նաև նշեց, թե տեղեկություն ունի, որ մեծ թվով ոստիկանների շատ բարձր պարգևավճարներ են փոխանցվել այս օրերի աշխատանքների համար:Ազգային ժողովի ընդդիմադիր փոխնախագահը նաև արտաքին քաղաքականությանը վերաբերող շեշտադրումներ հնչեցրեց, անդրադարձավ ԱՄՆ դեսպանի այսօրվա հայտարարությանը, որին ի պատասխան նշեց՝ Նիկոլ Փաշինյանին որևէ զիջումների գնալու մանդատ ժողովուրդը չի տվել:Անդրադառնալով նրան, որ վաղը Հայաստան է ժամանելու Լիտվայի նախագահը, Իշխան Սաղաթելյանն ասաց՝ նամակ են փոխանցել նրան՝ ասելու, որ Նիկոլ Փաշինյանն այլևս իշխանության կրող չէ, ժողովուրդը նրան չի վստահում. «Այսօր մենք «Դիմադրության» շարժման անունից նամակ ենք ուղարկել Լիտվայի նախագահին, որը վաղը պատրաստվում է ժամանել Հայաստան. շատ հստակ փոխանցել ենք, որ Նիկոլը չի արտահայտում հայ ժողովրդի կամքը և նա այլևս լեգիտմ չէ»:Սաղաթելյանն ընդգծեց նաև, որ իրենց համար Ռուսաստանի Դաշնությունը ռազմավարական դաշնակից է, իսկ ԱՄՆ-ը և Եվրամիությունը՝ գործընկերներ:«Առիթից օգտվելով մեկ անգամ ևս վերահաստատում եմ, որ Ռուսաստանը մեր ռազմավարական դաշնակիցն է, իսկ Միացյալ Նահանգները և Եվրամիության երկրները՝ մեր կարևոր գործընկերները: Ի տարբերություն Նիկոլի՝ մենք Մոսկվայում չենք բամբասում ամերիկացիներից ու եվրոպացիներից, իսկ Վաշինգտոնում և Բրյուսելում՝ Մոսկվայից: Մենք շատ հստակ ձևակերպել ենք մեր օրակարգը և պատկերացնում ենք լիարժեք համագործակցություն:Կրկին դիմում են հարգարժան դեսպանին, միջազգային կազմակերպությունների ներկայացուցիչներին՝ վերջ տվեք երկակի ստանդարտներին: Դուք լռել եք, երբ օրվա իշխանությունը շրջափակում էր դատարանները, դուք լռում եք տասնյակ քաղբանտարկյալների դեպքում , դուք այսօր լռում եք, երբ ոստիկանությունը ժողովրդի նկատմամբ կիրառում է բռնի և անհամաչափ ուժ: Դուք ձեր լռությամբ նպաստում եք, որպեսզի Հայաստանում լինի բռնապետություն», - հայտարարեց Սաղաթելյանը:Այսօր առավոտյան ժամը 8-ից սկսած էլ ընդդիմադիրները անհնազանդության ակցիաներ են իրականցրել: Կա 300-ից ավելի բերման ենթարկված:   "
Քաղաքականություն,ԱԺ նախագահը դիտարկում է ընդդիմությանն անհարգելի բացակաների հիմքով մանդատից զրկելու հարցը. Սաղաթելյանը սա քաղաքական ճնշում է որակում," Ազգային ժողովի նախագահը դիտարկում է Նիկոլ Փաշինյանի հրաժարականի պահանջով փողոց դուրս եկած ընդդիմադիրներին անհարգելի բացակաների հիմքով մանդատից զրկելու հեռանկարը։ Ալեն Սիմոնյանի խոսքով՝ հարցը կքննարկվի, երբ նստաշրջանն ավարտվի, հունիսի 17-ից հետո։ ​«Ես անձամբ համարում եմ, որ մենք պետք է այդ հարցին շատ լուրջ մոտենանք։ Ինչ որոշում կկայացվի՝ ես չգիտեմ։ Ներողություն եմ խնդրում, սա проходной двор չի էլի, այսինքն՝ երբ ուզում եմ՝ ես բոյկոտեմ, հետո գալիս եմ, ներս եմ գնում», - շեշտում է ԱԺ նախագահը։Ընդդիմադիր ամենամեծ՝ «Հայաստան» խմբակցությունից ԱԺ փոխնախագահ Իշխան Սաղաթելյանն ի պատասխան հայտարարում է՝ իշխանությունը փորձում է քաղաքական ճնշում բանեցնել, ազդել փողոցային պայքարի դուրս եկած ընդդիմադիրների վրա։«Իրենք չեն կարող, իրենց հոր տնից չեն տվել այդ մանդատները, որ մի հատ էլ զրկեն։ Թող սկսեն, դա այնքան երկրորդական է, իրոք շատ երկրորդական է», - պնդում է նա։Խորհրդարանի տրամադրած տվյալը մեկ շաբաթ առաջվա պատկերն է ներկայացնում։ Ըստ դրա՝ մինչև մայիսի 11-ը տեղի է ունեցել 193 քվեարկություն ու գրանցում, 10 պատգամավորներ՝ 9-ը «Հայաստան», 1-ը՝ «Պատիվ ունեմ» խմբակցությունից՝ դրանցից ավելի քան կեսից անհարգելի բացակայել են։ Ալեն Սիմոնյանն «Ազատության» հետ զրույցում արդեն 13 ընդդիմադիրների մասին էր խոսում, որ բացակայել են ավելի շատ, քան թույլատրելի է։«Պատիվ ունեմ» խմբակցության ղեկավար Արթուր Վանեցյանն, ըստ ԱԺ-ի, 115 բացակա ունի, բոլորն՝ անհարգելի։ «Հայաստան»-ից ամենաշատ բացակայողների ցանկում խորհրդարանում ներառել են Արմեն Չարչյանին՝ 153 բացակա, 34-ը՝ հարգելի, Գեղամ Մանուկյանին՝ 129 բացակա, մեկը՝ հարգելի, Իշխան Սաղաթելյանին՝ 101 բացակա, կրկին մեկը՝ հարգելի։ Ազգային ժողովը, սակայն, չի մանրամասնում՝ ինչ հիմքով են բացակաները հարգելի կամ անհարգելի համարել։«Օրինակ՝ Ասպրամ Կրպեյանը, զրո ելույթ, զրո օրենսդրական նախաձեռնություն, 98 բացակայություն», - նկատում է Ալեն Սիմոնյանը։Ազգային ժողովի նախագահը մանրամասն տեղյակ էր ընդդիմադիրների բացակայություններից, ու դրանցից քանիսն են հարգելի, քանիսն՝ անհարգելի։ Դա չի՞ վկայում, որ իշխանությունը որպես մահակ է ուզում օգտագործել բացակայությունները վարչապետի հրաժարականի պահանջով փողոց դուրս եկած ընդդիմադիրների դեմ։«Ես գիտեմ՝ ով ինչքան աշխատավարձ է ստանում, ով քանի անգամ է բացակայում, ում օգնականներն ինչով են զբաղված շենքում, և ում վարորդներն ինչով են զբաղված գործից դուրս։ Այո, տեղեկացված եմ, դա իմ աշխատանքն է։ Ինչ վերաբերում է մահակին, այնպես չի չէ՞, որ ընդդիմությունն այդ մանդատից զրկվում է, ես վերցնում եմ, դա տալիս եմ «Քաղաքացիական պայմանագրի» հաջորդ համարին, հաջորդ իրենց համարն է գալու», - նշում է խորհրդարանի նախագահը։2018-ին Սերժ Սարգսյանն էր Փաշինյանի գլխավորությամբ ընդդիմադիր պատգամավորներին փողոցից ԱԺ վերադառնալու կոչ անում, հիմա` Փաշինյանի թիմակից Սիմոնյանը. «Թող չբացակայեն, թող գան, վատ դրության մեջ դնեն վարչապետին։ Բա եթե փողոցում են իրենք իրենց տեղը գտնում, ես ի՞նչ անեմ», - ասում է նա։Ընդդիմադիր Սաղաթելյանն այսօր էլ կրկնեց՝ խորհրդարան վերադառնալու են բացառապես իրենց օրակարգով. «Իրենք փորձում են քաղաքական ճնշում բանեցնել ու մտածում են, որ դա ինչ-որ կերպ կարող է մեզ վրա ազդել, բայց ի տարբերություն իրենց՝ մենք ո՛չ մանդատով, ո՛չ պաշտոններով, մեր կյանքի նպատակը երբեք դա չի, հետևաբար այսօր պայքարի օրակարգը փողոցում է, և մենք շարունակում ենք անհնազանդության, բողոքի ակցիաները՝ կազմակերպելով ժողովրդի հանրային ճնշումը և այս ճանապարհով հեռացնելու ենք իշխանություններին»։Օրենքով պատգամավորը մանդատը կորցնելու վտանգի տակ է, եթե մի կիսամյակի ընթացքում քվեարկությունների առնվազն կեսից անհարգելի բացակայել է։ Թե որ բացակայությունները կարող են հարգելի համարվել, օրենքով նկարագրված են՝ օրինակ, գործուղումները, կալանքը կամ ձերբակալությունը, քվեարկությանը մասնակցելուց հրաժարվելու խմբակցության հայտարարությունը։ Պատգամավորի լիազորությունները դադարեցնելու հարցով Սահմանադրական դատարան դիմելու վերջնական որոշումը ԱԺ նախագահի նախաձեռնությամբ հրավիրած նիստում խորհուրդն է կայացնում։ Կազմում են ԱԺ նախագահը, փոխխոսնակները, խմբակցությունների ու հանձնաժողովների նախագահները։ Այստեղ իշխող կուսակցությունն ունի մեծամասնություն։Եթե խորհրդի նիստում չի ընդունվում որոշումը, հարցը չի փակվում. առնվազն 22 պատգամավոր դեռ կարող է հավաքվել ու կոլեգայի լիազորությունների դադարեցման հարցով դիմել ՍԴ։ Չնայած կարգավորումն օրենքում վաղուց է, բացակայությունների հիմքով պատգամավորին մանդատից զրկելու նախադեպ չի եղել, իսկ նախաձեռնություն, այո, Սերժ Սարգսյանի նախագահության ընթացքում։ Չնայած տարիներ շարունակ Գագիկ Ծառուկյանն ամենաշատ բացակայողներից էր, բայց մանդատից զրկելու մասին Հանրապետական իշխանությունը խոսեց հանրահավաքային պայքար սկսելու մասին նրա հայտարարություններից հետո միայն։ Երբ ԲՀԿ առաջնորդն իշխանական ակնհայտ ճնշումների ներքո՝ 2015-ին որոշեց քաղաքականությունից առժամանակ հեռանալ, այդժամ Ծառուկյանի անհարգելի բացակայությունները հանկարծ դարձան հարգելի։Խորհրդարանի աշխատանքներին տարիներ շարունակ հետևող ParliamentMonitoring ծրագրի ղեկավար Լուսինե Վասիլյանը նկատում է՝ բացակայություններն ընդդիմադիրները նոր չկուտակեցին, բայց իշխանությունը դրանց մասին այսօր՝ ընդդիմության փողոցային պայքարի փուլում բարձրաձայնեց։«Ունենք իրավիճակ, որն ունեցել ենք նախկինում էլ, բայց ինչ հանգուցալուծում կստանա այդ իրավիճակը, մնում է սպասել, բայց շատ մեծ հավանականությամբ այդ բացակայությունները այս դեպքում հարգելի չեն համարվի, կարծես թե կունենանք իրավիճակ, երբ առաջին անգամ պատգամավորի բացակայության հարցը կդիտարկվի մանդատից զրկվելու համատեքստում», - նշում է նա։Մանդատներից զրկելու հարցում վերջին խոսքը Սահմանադրական դատարանինն է։ Կարող է կա՛մ պատգամավորի լիազորությունները դադարեցնելու, կա՛մ ԱԺ-ից ստացած դիմումը մերժելու որոշում կայացնել։  "
Քաղաքականություն,Այսօրվա անհնազանդության ակցիաներից 360-ից ավելի քաղաքացի է բերման ենթարկվել," Այսօրվա անհնազանդության ակցիաներից արդեն 360-ից ավելի քաղաքացի է բերման ենթարկվել։ Վաղ առավոտից ընդդիմությունը մայրաքաղաքի տարբեր հատվածներում վարչապետի հրաժարականի պահանջով կրկին փողոցներ էր փակում, երթերի ընթացքում նաև նստացույցեր անում:Օրվա ընթացքում ցուցարարների տարբեր խմբեր մի քանի անգամ փակեցին Աբովյանի փողոցի մի քանի հատված։ Քաղաքացիների մի խումբը մեծ թվով ոստիկանների ժամանումից հետո արագորեն հեռացավ տարածքից՝ բացելով ճանապարհը։ Ոստիկանները նկատեցին՝ ցուցարարներն այսօր փոխել են իրենց մարտավարությունը։Մյուս խումբն էլ Սայաթ-Նովա փողոցի մի հատվածն էր փակել՝ նաև աղբարկղերն էին ճանապարհի մեջտեղ տեղափոխել։Ավտոբուսի վարորդը ցանկացավ փոխել ուղղությունը, սակայն նրան թույլ չտվեցին, իսկ ուղևորներից մի քանիսին զայրացրել էր ցուցարարների ակցիան։ Ասացին, թե աշխատանքից են ուշանում։ Այդտեղ էլ ոստիկանների ժամանելուն պես ճանապարհը բացվեց, աղբարկղերը հեռացվեցին տարածքից։Թումանյան փողոցում ոստիկանները բերման ենթարկեցին մայթով երթ իրականացնող ցուցարարներին, նրանք ավելի վաղ շատ կարճ ժամանակով փողոց էին փակել։ «Հայաստան» խմբակցության պատգամավոր Աննա Գրիգորյանն ասում է՝ ակցիայի մասնակիցները որևէ օրենք չէին խախտել, ոստիկանները բերման ենթարկեցին անգամ իրենց նոր միացած քաղաքացուն. «Բազմաթիվ կարմիր բերետավորներ մոտեցան ու հրահանգեցին՝ բոլոր տղաներին տանել, ավելին՝ այն տղան, ով այդ պահին ինձ մոտ գտնվում էր, ինձ մոտից տարան, հենց այդ պահին էր միացել, երկու բառ հազիվ էինք կարողացել փոխանակել, բարևել էր, որից հետո տարան։ Այսինքն՝ կա հստակ ցուցում, հստակ հրաման, այսօրվա բիրտ ուժը, որ կիրառվում է, իսկապես աննախադեպ է»։Կենտրոնի մեկ այլ հատվածում էլ ոստիկանական ավտոբուսից բերման ենթարկված ցուցարարները դուրս եկան, միացան երթին, ոստիկանները չկարողացան կանխել նրանց դուրս գալը։ Շատ չանցած ցուցարարների մի մասը կրկին բերման ենթարկվեց։Ոստիկանները նաև ընդդիմադիր պատգամավորներից Արծվիկ Մինասյանին էին ցանկանում բերման ենթարկել, երկու անգամ փորձեցին մեքենան նստեցնել, բայց երբ իմացան՝ պատգամավոր է, հրաժարվեցին։ Քաշքշոցից Մինասյանի շապիկն էր պատռվել։«Այն, ինչ իրենք անում են, օրենքի հետ կապ չունի։ Մի հենարան ունեն՝ ոստիկանությունն է, փորձում են այդ ճանապարհով պահել Նիկոլի իշխանությունը, ուրիշ տարբերակ չկա», - ասում է ԱԺ փոխնախագահ Իշխան Սաղաթելյանը։Ասել, որ ոստիկանությունը Նիկոլ Փաշինյանի իշխանությունն է պահում, անհեթեթություն է, ԱԺ ընդդիմադիր փոխնախագահին հակադարձում է «Քաղաքացիական պայմանագիր» խմբակցության պատգամավոր Արփի Դավոյանը։ Իշխող ուժի ներկայացուցիչը պնդում է՝ ոստիկանությունն օրենքի սահմաններում է գործում։«Ոստիկանությունը կատարում է իր աշխատանքը, կատարում է օրենքով սահմանված իր պարտականությունները, որոնք են՝ պահպանել հասարակական կարգը, թույլ չտալ, որ քաղաքացիների ազատ տեղաշարժին խանգարեն։ Մենք տեսնում ենք, թե ինչ է կատարվում փողոցներում առավոտյան, երբ մարդիկ գնում են աշխատանքի, քաղաքացիները նույնպես զայրանում են, բողոքում են, ասում են, որ իրենք խնդիր ունեն այս ակցիաների հետ։ Ոստիկանությունը հնարավորինս կատարում է օրենքով իրենց վերապահված աշխատանքը», - պնդում է նա։

Այսօր շուրջ կես ժամ նաև մետրոպոլիտենի աշխատանքն էր դադարեցվել՝ ցուցարարների ակցիայի հետևանքով։ Ոստիկանները նաև այստեղից մեծ թվով քաղաքացիների տեղափոխեցին բաժիններ։ Քաղաքապետարանից հայտնում են՝ անվտանգության համար ժամը 11։30-ին որոշվել էր ժամանակավորապես դադարեցնել գանցքների աշխատանքները և փակել բոլոր կայարանների մուտքերը։ Մետրոպոլիտենի բնականոն աշխատանքն, ըստ քաղաքապետարանի, վերականգնվել է 12։04-ին։


 "
Քաղաքականություն,"«ՀԱԿ-ը չի կարող օգնել մարդկանց, որոնք այս արկածախնդրության հիմքը դրեցին»․ Զուրաբյան"," Հայ ազգային կոնգրեսը (ՀԱԿ) չի կարող լինել փողոցում և օգնել այն մարդկանց, որոնք այս արկածախնդրության հիմքը դրեցին, «Ազատության» «Հարցազրույց Կարլեն Ասլանյանի հետ» հաղորդման ժամանակ ասաց Հայ ազգային կոնգրեսի փոխնախագահը։Ընդգծելով, որ լավ կլիներ՝ Նիկոլ Փաշինյանի նման «ապաշնորհ, դիվանագիտությունից և աշխարհաքաղաքականությունից ոչինչ չհասկացող աղետաբեր ղեկավարը» իշխանությունից գնար՝ Լևոն Զուրաբյանը շեշտեց՝ պետք է հասկանալ, թե ինչ պրոցեսով պետք է էդ մարդուն հեռացվի։ Էս գործընթացով հեռացնելը, ըստ ՀԱԿ փոխնախագահի, ոչ մի լավ ապագա չի խոստանում։Զուրաբյանի հետ հարցազրույցից մի հատված ներկայացնում ենք ստորև․«Ազատություն»․ - Պարոն Զուրաբյան, Հայ ազգային կոնգրեսն անխնա քննադատում է իշխանություններին, բայց այս օրերին փողոցում չէ, ինչո՞ւ։Լևոն Զուրաբյան․ - Եթե փողոցում լինելը նշանակում է օգնել այն մարդկանց, որոնց սխալների պատճառով է էս ամեն ինչը կատարվել, իհարկե մենք փողոցում չենք լինի։ Ո՞նց կարող է մենք լինենք փողոցում և աջակցենք մարդկանց, որոնք էս հիմքը դրեցին՝ էս արկածախնդրության։ 98 թվականից սկսած էդ մարդիկ են էդ հիմքը դրել՝ էդ արկածախնդրության։ Սա մեկ, երկրորդը՝ մենք շատ լավ հասկանում ենք և Տեր-Պետրոսյանը դրա մասին գրեց, որ ցնցումներն իրականում շատ վտանգավոր են այսօր Հայաստանի համար և կարող են բերել ավելի ծանր վիճակների Հայաստանի համար և ցնցումներն, իսկապես, կարող են թուլացնել Հայաստանի դիրքերը բանակցություններում, հետևաբար մենք զերծ ենք մնում նման գործընթացներից։ Իսկապես լավ կլիներ, որ Նիկոլ Փաշինյանի նման ապաշնորհ, դիվանագիտությունից և աշխարհաքաղաքականությունից ոչինչ չհասկացող աղետաբեր ղեկավարը իշխանությունից գնար, բայց պետք է հասկանալ էդ ինչ պրոցեսով պետք է էդ մարդուն հեռացվի։ Էս գործընթացով հեռացնելը ոչ մի լավ ապագա չի խոստանում։«Ազատություն»․ - Ձեզ այդ հրապարակը չի՞ համոզել, որ աթոռի կռիվ չէ, գալիս ենք՝ ժամանակավոր կառավարություն, Արցախը փրկել։Լևոն Զուրաբյան․ - Ես Ձեզ անկեղծ ասեմ, եթե հրապարակում գոնե հնչեր մի քիչ քաղաքական միտք, էնպես չի, որ մենք ֆիքսված ենք անցյալի վրա, էդ անցյալի թշնամության, հակասությունների վրա, եթե հրապարակում հնչեր հստակ քաղաքական միտք, եթե առաջարկվեին լուրջ ալտերնատիվներ, մենք ճկուն ենք հանուն Հայաստանի, եթե մենք տեսնեինք, որ կա գործընթաց, որը խոստանում է ապագայում Հայաստանը ճիշտ ուղղությամբ տանել, և հիմա էլ այս գործընթացն այնպես կտանի, որ իսկապես կապահովի մեծ կոնսոլիդացիա, հանրության լայն շրջանակների ներգրավում, որը շատ կարևոր է, եթե ուզում ես, որ գործընթացը կայուն գնա՝ առանց արյունահեղության, առանց ցնցումների, շատ առանցքային է հանրության լայն շրջանակների ներգրավումը, դա ինքնին դառնում է երաշխիք, որ գործընթացները նորմալ են գնում։ Եթե մենք տեսնեինք, որ նման գործընթաց է գնում և հաշվարկված, ռացիոնալ քաղաքական մտքի շուրջ հնարավոր է լայն կոնսոլիդացիա, իհարկե մենք կմիանայինք այդ գործընթացին, կամ ինքներս կնախաձեռնեինք։   Զուրաբյանի հետ հարցազրույցն ամբողջությամբ կարող եք դիտել ստորև․  "
Քաղաքականություն,"Անհնազանդության ակցիաները շարունակվում են, առավոտից բերման է ենթարկվել 364 քաղաքացի"," Վաղ առավոտից ընդդիմադիրները շարունակում են բողոքի անհնազանդության ակցիաները։Նրանք մի քանի րոպեով փակել էին Երևանի Աբովյան փողոցից դեպի Սայաթ-Նովա տանող հատվածը։ Այստեղ ոստիկանական ուժեր կենտրոնացվեցին, ցուցարարներն արագ բացեցին ճանապարհն ու հեռացան տարածքից` տեղափոխվելով Աբովյան-Թումանյան խաչմերուկ։ Այստեղ էլ նրանք մի քանի րոպեով փակեցին ճանապարհը։Նշենք, որ փողոցները երկար փակ չեն մնում՝ նախքան ոստիկանների մոտենալը ցուցարարներն արագ հեռանում են տարածքից։Աբովյան փողոցը պարբերաբար փակելով ցուցարարները քայլերթով անցնում էին մայթով, ոստիկանության ներկայացուցիչը հրահանգեց բերման ենթարկել բոլոր տղամարդկանց, ինչից հետո ոստիկանական ուժեր կենտրոնացվեցին, և ակցիայի մասնակից բոլոր տղամարդիկ բերման ենթարկվեցին։Լարված իրավիճակ էր նաև Բաղրամյան-Մոսկովյան փողոցների խաչմերուկում։ Ոստիկաններն այստեղ փորձեցին բերման ենթարկել նաև «Հայաստան» խմբակցության պատգամավոր Արծվիկ Մինասյանին, նրան երկու անգամ փորձեցին նստեցնել ոստիկանական մեքենա, սակայն երբ ասվեց, որ նա պատգամավոր է, նրան մեքենայից դուրս հանեցին։Ոստիկանության վերջին տվյալներով՝ բերման է ենթարկվել 364 քաղաքացի։    "
Քաղաքականություն,"Փաշինյանը ձախողել է ՀԱՊԿ-ի հետ հարաբերությունները, սակայն քննադատում է կազմակերպությանը. ընդդիմադիր պատգամավոր"," Մեղավոր է ոչ թե ՀԱՊԿ-ը, այլ Հայաստանի իշխանությունը, հայտարարում է ընդդիմադիր պատգամավորը երեկ Հավաքական անվտանգության պայմանագրի կազմակերպության հասցեին Նիկոլ Փաշինյանի հնչեցրած քննադատությունից հետո։«ՀԱՊԿ-ը կազմակերպություն է, անվտանգային համակարգ է և եթե դու չես կարողանում օգտագործես այդ անվտանգային համակարգի հնարավորությունները, մեղավորը դու ես, ոչ թե համակարգը: Դա հստակ պետք է ինքը հասկանա», - ասաց «Հայաստան» դաշինքից պատգամավոր Արթուր Խաչատրյանը։Երեկ ՀԱՊԿ-ի գագաթնաժողովում Փաշինյանը նորից քննադատեց ռազմական դաշինքը՝ Հայաստան ադրբեջանական զինուժի ներխուժմանը չարձագանքելու համար՝ հիշեցնելով, որ Ադրբեջանի զորքերը մինչ օրս դուրս չեն եկել Հայաստանի ինքնիշխան տարածքից: Ավելին՝ կազմակերպության անդամ երկրները տարիներ շարունակ Բաքվին զենք են տրամադրել, որն օգտագործվել է հայ ժողովրդի դեմ։«Հայաստան» դաշինքի պատգամավոր չի քննադատում ՀԱՊԿ-ին և ստեղծված իրավիճակի համար մեղավոր է համարում Փաշինյանին։ Խաչատրյանի կարծիքով՝ ՀԱՊԿ-ը կարող էր և կաջակցեր Հայաստանին, եթե իշխանությունները սխալներ թույլ չտային. «Երբ ինքը դարձավ կառավարության ղեկավար, ակնհայտ է, որ ՀԱՊԿ անդամ պետությունների ղեկավարները պետք է իրենց սառը վերաբերվեին, որովհետև ինքը քննադատել էր այդ կազմակերպությանը: Բայց ինչ ներելի էր ընդդիմադիր Փաշինյանին, ներելի չի կառավարության ղեկավար Փաշինյանին, այն, ինչ ինքը արեց Գրիգորի Խաչատուրովի հետ, հարված էր ՀԱՊԿ-ի հեղինակությանը և ՀԱԿՊ-ն, իհարկե, նրան դա չէր նեի: Իր վերաբերմունքը ՀԱՊԿ-ին եղել է արհամարհական, անհարգալից և ՀԱՊԿ-ի վերաբերմունքն էլ նույնը պետք է լինի»:Անցյալ տարվա մայիսի կեսին Հայաստանը պաշտոնապես դիմեց ՀԱՊԿ-ին, երբ ադրբեջանական ուժերը խորացել էին դեպի Սյունիքի Սև լճի հարակից տարածք, Հայաստանի դիմումից հետո դաշինքից միայն ընդհանրական հայտարարություններ եղան, թե ուշադիր հետևում են իրավիճակին։ Մինչ ընդդիմությունը տեղին չի համարում ՀԱՊԿ-ի հասցեին հնչող քննադատությունը, իշխանությունը վստահ է՝ խնդիրների մասին բարձրաձայնելը ոչ միայն տեղին, այլև՝ օգտակար է։«Բարձրաձայն ասելը արդեն իսկ գործողություն է: Հետո էդ ասելուց հետո խոսակցություն է լինում, քննարկում է լինում, լուծումներ են լինում: Իսկ ո՞վ ասաց, որ չենք դիմել, ո՞վ ասաց, որ մեր գործողությունների շնորհիվ չէ, որ այսօր այդ դեպքերը եղել են, որոնք փաստ են, որոնց հետ մատնանշվել է և դրանք շարունակություն չեն ունեցել», - ասաց Ազգային ժողովի նախագահ Ալեն Սիմոնյանը:«Ազատության» դիտարկմանը, որ ՀԱՊԿ-ի ուժերը այնուամենայնիվ Սյունիքի մարզ այդպես էլ չեկան, ԱԺ նախագահ Ալեն Սիմոնյանն արձագանքեց. «Հավաքական կազմակերպությունը միայն քաղաքական ներգործության լծակներ ունի, օրինակ, մենք ինչ գիտենք՝ դրանից հետո, պայմանական, ինչ են խոսել Ռուսաստանի Դաշնության և Ադրբեջանի Հանրապետության նախագահները»:ՀԱՊԿ-ի՝ ոչ ռազմական, այլ թեկուզ քաղաքական հնարավոր արդյունավետության մասին Սիմոնյանի տեսակետը չի կիսում քաղհասարակության ներկայացուցիչ Հովսեփ Խուրշուդյանը, որի կարծիքով այդ կազմակերպությունն առաջնորդող Ռուսաստանի համար Ադրբեջանի ու Թուրքիայի հետ հարաբերություններն ավելի կարևոր են, քան ռազմավարական դաշնակից Հայաստանի սահմաններին տիրող իրավիճակը։«Այսօր Ռուսաստանի համար Թուրքիան շատ ավելի մեծ արժեք ունի, նույնիսկ Ադրբեջանը շատ ավելի մեծ արժեք ունի, որովհետև Թուրքիան խնդիրներ է առաջացնում նույնիսկ, օրինակ, Ֆինլանդիայի և Շվեդիայի ՆԱՏՕ-ին անդամակցելու գործում, թեև սա ընդամենը նախնական բացասական արձագանք էր», - ասաց Խուրշուդյանը:Ինչո՞ւ է Հայաստանը շարունակում քննադատել ՀԱՊԿ-ին, եթե ակնհայտ է, որ կազմակերպությունը քայլեր չի ձեռնարկելու Ադրբեջանի դեմ։ Ըստ Խուրշուդյանի՝ Երևանն այսպես դիմակայում է Մոսկվայի ու Մինսկի ճնշումներին, թե ՀԱՊԿ-ի անդամները պետք է ռուս-ուկրաինական պատերազմում հստակ սատարեն Ռուսաստանի դիրքորոշումը, մի բան, ինչից Հայաստանում խուսափում է։«Էդ իմաստով, իհարկե, արդարացված է այդ հռետորաբանությունը և այդ հիշեցումները, որ փաստացի այդ երկու երկրները դավաճանել են Հայաստանին որպես ՀԱՊԿ անդամ և հիմա որևէ ակնկալիք չեն կարող ունենալ», - ասաց վերլուծաբանը:Երեկվա գագաթնաժողովին ՆԱՏՕ-ի դեմ միասնական ճակատով հանդես գալու անհրաժեշտության մասին Բելառուսի նախագահ Լուկաշենկոյի հայտարարությանը արձագանք չեղավ նաև կազմակերպության անդամ մյուս երկրների կողմից։  "
Քաղաքականություն,Առավոտյան մեկնարկած անհնազանդության ակցիաներից բերման է ենթարկվել 400-ից ավելի քաղաքացի," Առավոտից մեկնարկած ընդդիմության անհնազանդության ակցիաներից չորս հարյուրից ավելի քաղաքացի է բերման ենթարկվել, սա բերման ենթարկվածների ամենամեծ թիվն է ընդդիմության սկսած անհնազանդության ակցիաների ընթացքում։«Հայաստան» խմբակցության պատգամավոր Արթուր Խաչատրյանը պնդում է՝ ցուցարարների թիվն ավելանում է, դրա համար էլ ոստիկանությունն ավելի շատ քաղաքացիների է բաժիններ տեղափոխում։ Մինչ ոստիկանությունը չի մեկնաբանում հարյուրավոր քաղաքացիների բաժիններ տանելը, ընդդիմադիր պատգամավորը կասկած չունի՝ իշխանությունը ցանկանում է ուժի ցուցադրմամբ հավաքների մասնակցիների թիվը նվազեցնել։«Ոստիկանությունը 400-ից ավելի թիվ է հրապարակել, կարծում եմ, ավելի շատ են եղել, ուղղակի էնքան ծանրաբեռնված ենք եղել, որ չեն էլ կարողացել գրանցել բոլորին: Դեպք ունենք, որ ավտոբուսը ժամից ավելի քաղաքում պտտվել է, մի քաղմասից գնացել է մյուս քաղմաս, զբաղված են եղել, հետաքննիչները զբաղված են եղել, ոստիկանությունը իր կարողություններից ավելի մեծ բեռ է իր վրա վերցրել», - նշեց Խաչատրյանը:Նիկոլ Փաշինյանի հրաժարականի պահանջով արդեն մի քանի շաբաթ փողոցային պայքար սկսած ընդդիմադիրները մայրաքաղաքի տարբեր հատվածներում փողոցներն են փակել, երթեր, նստացույցեր իրականացրել։Վաղ առավոտյան ցուցարարների մի խումբ փորձեց փակել Խորենացի-Սարգսյան փողոցների խաչմերուկը, րոպեներ անց ոստիկանները բացեցին փողոցը՝ բերման ենթարկելով նրանց մի մասին։Քաղաքացիները զայրացած են՝ ինչո՞ւ են ոստիկաններն ակցիայի մասնակիցներին բաժիններ տեղափոխում։ Շեշտում են՝ ակցիաները խաղաղ են, օրենք չեն խախտում. «Քայլում են, իրենց ազատ ցույց անելու իրավունքն են կիրառում»:«Հայաստան» խմբակցության պատգամավոր, դաշնակցական Լիլիթ Գալստյանն էլ էր ակցիայի մասնակիցների թվում։ Ասաց, որ փորձել է իրավիճակը հանդարտեցնել, ոստիկանները, սակայն, միանգամից անցել են գործողությունների։«Մենք ունեինք ողջախոհ ժամկետում այստեղ ճանապարհը փակելու, մեր խաղաղ ակցիան իրականացնելու իրավունք: Նույնիսկ բանը չհասավ դրան, որ բանակցեինք և ողջախոհ ժամկետ իմանայինք, սա ոստիկանություն չէ, սա խուլիգանություն է», - ասաց Գալստյանը:Իշխանությունները չեն ընդունում ընդդիմության մեղադրանքները, թե ոստիկանների գործողություններն անօրինական են, իսկ ակցիաների ժամանակ անհամաչափ ուժ է կիրառվում։ Պնդում են՝ ոստիկանները հասարակական կարգ են պահպանում։Այսօր առավոտյան քաղաքի մեկ այլ հատվածում էլ ոստիկանները փորձեցին բերման ենթարկել «Հայաստան» խմբակցության պատգամավոր Թադևոս Ավետիսյանին, սակայն նրան ազատ արձակեցին, երբ իմացան՝ պատգամավոր է։ Ցուցարարները ժամանակ առ ժամանակ մի քանի րոպեով փակում էին ճանապարհներն ու քաղաքացիներին կոչ անում միանալ իրենց։Հանրապետական կուսակցության անդամներն ու համակիրներն էլ քաղաքի այլ հատվածներում էին երթեր իրականացնում, փողոցներ փակում։ Ոստիկաններն այս ակցիայի մասնակիցների մի մասին էլ բերման ենթարկեցին, սկզբում՝ տղամարդկանց մի մասին, որոշ ժամանակ անց էլ՝ կանանց։Այսօր հավաքի վայրից ձերբակալվել է փողոց փակել փորձող գեներել Յուրի Խաչատուրովի որդին՝ Իգոր Խաչատուրովը՝ ոստիկանի նկատմամբ բռնություն գործադրելու կասկածանքով։ Ըստ Քննչական կոմիտեի՝ նախաձեռնության մասնակիցներից երկուսը ձեռքերով հարվածներ են հասցրել ծառայություն իրականացնող ոստիկանի կրծքավանդակի շրջանին, ինչի արդյունքում վերջինս կորցրել է գիտակցությունը: Մյուս քաղաքացու մասին կոմիտեն դեռ ոչինչ չի հաղորդում։Ակցիաներից որոշ ժամանակ անց ուղիղ եթերով ընդդիմության առաջնորդներից Իշխան Սաղաթելյանը հայտարարեց, որ լիարժեք իրականացրել են իրենց առջև դրված խնդիրները՝ կան փակ փողոցներ, պնդեց, թե երթևեկությունը կաթվածահար է։ Ընդդիմությունը այսօր երեկոյան կրկին հանրահավաք է հրավիրել Ֆրանիսայի հրապարակում։     "
Քաղաքականություն,"«Բերման ենթարկելիս ոստիկաններն ուսիս ոսկորը կոտրել են, հարվածել». ցուցարար"," «Էս ուսիս վերջին ոսկորը որ կա, այստեղ կոտրվածքն է, մոտավոր 2-3 սանտիմի չափով ոսկորը կոտրվել է ստեղից», - ասում է Կարո Հայրապետյանը։

Նա այս վնասվածքները ստացել է մայիսի 3-ին բերման ենթարկվելիս։ Մի խումբ ցուցարարների հետ փակել էր Մոսկովյան-Աբովյան խաչմերուկը։ Նրա խոսքով՝ շուրջ տասը ոստիկան ոտքերից, ձեռքերից, գլխից բռնած խցկել են ոստիկանական մեքենա։ Պնդում է, որ ոստիկաններն են պատճառել մարմնական վնասվածքները. - «Ոստիկանները ոչ հանդարտ, վայրագորեն, կարծես թշնամու բերման ենթարկած են»։

Հայրապետյանն ասում է, որ առաջարկել է ինքնակամ նստել ոստիկանական մեքենա ու բաժին ներկայանալ, միայն թե բաց թողնեն ձեռքերը, սակայն չեն համաձայնել ու բռնի տարել են ոստիկանության Նոր Նորքի բաժին. - «Սկորիով ես դուրս ելա բաժինեն»։

Բաժնից ուղիղ հիվանդանոց է հասել ու հետազոտվել։ Ռենտգեն հետազոտությամբ հաստատվել է, որ Հայրապետյանն աջ ուսագոտու հատվածում կոտրվածք ունի։ Ձախ ուսային հատվածում՝ հոդախախտ։

Կարո Հայրապետյանը դաշնակացական է, մի քանի տարի առաջ է Բեյրութից Հայաստան տեղափոխվել՝ մշտական բնակության։ 44-օրյա պատերազմի մասնակից է։ Մայիսի 1-ից մասնակցում է ընդդիմության ցույցներին, հաճախ բերման է ենթարկվում. - «Մի քանի օր առաջ էր, Զեյթունի «Սիթիի» խաչմերուկը որ կա, էնտեղ փակել էինք, էնտեղ նորեն... ավելի տարբեր վայրագ ձևով։ Իհարկե, ինձ հեշտությամբ չեն կարա տանեն, պետք է մի բան ցավացնեն, մարդկային օրգաններուն խփեց ոտքով, արդեն թուլացա, նորից մի տասը հոգով «Գազել» տարան»։

Ոստիկանության բաժնում պատմել է, որ բերման ենթարկելիս իրեն հարվածել են, անգամ ոստիկանի անունն է նշել, սակայն ընթացք չեն տվել։ Պաշտոնապես կդիմի առաջիկա օրերին։Թեև վնասվածքները հաստատող փաստերը ձեռքին են, բայց կասկածում է, որ ոստիկանները պատասխանտվության կենթարկվեն։

Մայիսյան ակցիաներից տեսանյութ կա, որ մեկ այլ ցուցարարի բերման ենթարկելիս ոստիկանները հարվածում են նրա գլխին։ Բայց այս դեպքով էլ քրեական գործ չի հարուցվել։Ոստիկանությունից «Ազատությանը» հայտնել են, թե ընդդիմության ակցիաների և հավաքների ընթացքում ոստիկանների գործողությունների իրավաչափությունը ստուգելու նպատակով 28 ծառայողական քննություն է սկսվել, մեկ դեպք ուսումնասիրվում է։ Հակակոռուպցիոն կոմիտեից էլ փոխանցում են, թե նյութեր նախապատրաստվում են, բայց քրեական գործ դեռ չկա։

Քրեական գործեր հարուցվել են ցուցարարների գործողությունների հետ կապված։ Ոստիկանների նկատմամբ բռնություն կատարելու դրվագով երեք գործ կա։ Քննչական կոմիտեից հայտնում են՝ չորս ցուցարարի մեղադրանք առաջադրվել, երկուսը կալանավորված են։Իսկ ինչո՞ւ նույնչափ օպերատիվ չեն զբաղվում ոստիկանների բռնությունների դեպքերով, որոնց մասին տեսանյուերն են պատմում, տարակուսում է իրավապաշտպան Զարուհի Հովհաննիսյանը. - «Մենք տեսնում ենք, որ այս բոլոր հետևանքները չեն քննվում, և կարծես թե նույն ոստիկաններին թույլատրված է ուժի անհամաչաձ կիրառումը և քաղաքացիների հանդեպ վիրավորական գործողություններ իրականացնելը»։

Ըստ իրավապաշտպանի, թե' բժշկական հետազոտությունները, թե' տեսանյութերը առերևույթ հանցագործություններ են և ծառայողական քննություններին վաղուց պետք է հաջորդած լինեին քրեական գործերը. - «[Իրավապահ համակարգը] Իշխանության պահպանությամբ է զբաղված և կատարում է, կարծես թե, նրա հրահանգները»։Իշխող «Քաղաքացիական պայմանագիր» կուսակցության մամուլի խոսնակ Վահագն Ալեքսանյանը ոստիկանների ուժի գործադրման որևէ տեսնայութ չի տեսել։ Բայց հակառակը, որ ցուցարարներն են ուժ գործադրում ոստիկանների նկատմամբ, պատգամավորի աչքից չի վրիպել. - «Ես չեմ տեսել կադր, որտեղ ոստիկանը հարվածում ա ցուցարարի գլխին, բայց դրա փոխարեն տեսել եմ կադր, որտեղ հակառակն է, երբ ցուցարարն ա հարվածում ոստիկանի գլխին։ Ես չեմ տեսել կադր, որ ոստիկանները ծեծում են պապիկների անպաշտպան, բայց ես տեսել եմ կադրեր, որ ցուցարարները ծեծում են անպաշտպան, ութսունն անց պապիկների»։«Ոստիկանությունը հենց դրա համար է, որպեսզի ցանկացած պրովոկատիվ դրսևորումներ, ցանկացած խոչընդոտում տարանջատի խաղաղ ակցիաներից և պահպանի այդ ակցիաների խաղաղ բնույթը, շարունակականությունը։ Տեսնում ենք, որ հակառակը՝ ոստիկանությունն է գալիս և բռնություն գործադրում խաղաղ ցուցարարների դեմ», - հակադարձում է Զարուհի Հովհաննիսյանը։
Իրավապաշտպանը իրավապահների գործողություններին հետևում է տարիներ ի վեր՝ թե' նախկին, թե' գործող իշխանությունների օրոք։ Ասում է, որ իշխանության դեմ բողոքի ակցիաներում նրանց վարքը նույնն է։ Առաջնային է իշխանության պաշտպանությունը, ոչ թե քաղաքացու՝ խաղաղ ցույց անելու իրավունքը կամ հանրային շահը։  "
Քաղաքականություն,"Ոստիկանությունը կանգնեցնում է ավտոերթը, 90-ից ավելի բերման ենթարկված կա"," Նիկոլ Փաշինյանի հրաժարականը պահանջող ընդդիմությունն անհնազանդության ակցիաներն այսօր ավտոերթով սկսեց։ Երևան մտնող միանգամից մի քանի ուղղություններից ցուցարարները շարժվեցին դեպի կենտրոնական փողոցներ։ Նրանք դանդաղ էին վարում մեքենաները՝ փորձելով կանգնեցնել երթևեկությունը։Շատ չանցած ոստիկանությունը կասեցրեց ավտոերթը՝ բերման ենթարկելով տասնյակ մասնակիցների։Թե ի՞նչ պատճառաբանությամբ էին բաժիններ տեղափոխում, տեղում ոստիկանները քաղաքացիներին չէին պարզաբանում։ Ցուցարարներին հեռացնում էին մեքենաներից ուժով, որոշ դեպքերում մի քանի ոստիկան էր մասնակցում բերման ենթարկելու գործողությանը։Այսօր 90-ից ավելի քաղաքացի է բերման ենթարկվել. ոստիկանությունից հայտնում են, թե պատճառը ոստիկանի օրինական պահանջին չենթարկվելն է։ Իսկ բերման ենթարկված քաղաքացիների մեքենաները որոշ ժամանակ ճանապարհներին մնացին, որոշ մեքենաների շարժիչներն անգամ անջատված չէին։ Դրանք տարածքից հեռացվեցին քարշակներով։Ոստիկանությունն ավելի ուշ հաղորդեց, թե ավտոերթերը ոչ միայն խախտում են ճանապարհային երթևեկության կանոնները, խանգարում երթևեկությանը, այլև ստեղծում են երթևեկության անվտանգության սպառնալիք։«Կոչ ենք անում վարորդներին՝ զերծ մնալ իրավախախտումներից, երթևեկությանը խոչընդոտելու միջոցով այլ քաղաքացիների տեղաշարժի իրավունքը սահմանափակելու փորձերից և պահպանել համակեցության կանոններն ու փոխադարձ հարգանքը երթևեկության բոլոր մասնակիցների հանդեպ», - ասված է հաղորդագրության մեջ։Ընդդիմության ներկայացուցիները չեն համարում, թե ավտոերթով օրենք են խախտել։ «Հայաստան» խմբակցությանից Արամ Վարդևանյանը Ֆրանսիայի հրապարակում հրավիրված ասուլիսի ընթացքում հայտարարեց, որ իրենց ակցիան խաղաղ բնույթ էր կրում։ Պատգամավորն ասաց, որ ավտոերթը հավաքների ազատության անքակտելի դրսևորում է, ոստիկանությունն իրավունք չուներ այն կասեցնելու։ Իրավապահների գործողությունները Վարդևանյանն ապօրինի, որոշներինը հանցանքի տարրեր պարունակող որակեց։«Այստեղ կա միայն կա բիրտ, ակնհայտ անհամաչափ, խայտառակ վարքագիծ ոստիկանության, որի իրավունքը և լիազորությունը իրենք չունենք, բայց ի՞նչն է կարևոր. այս ոստիկանները, այն, ում տեսնում եք, իրենք համակարգում փոքրամասնություն են, փոքրամասնություն, և այդ փոքրամասնություն հանդիսացող ոստիկանները թող լավ, կրկին ֆիքսեն, լավ հիշեն` իրենք պատասխանատվության են ենթարկվելու», - ասաց նա:Ըստ ընդդիմադիր պատգամավորի` ոստիկանների գործողություններից նաև մեքենաներ են վնասվել. «Մեր հայրենակիցներից մի քանիսն արդեն ահազանգել են 1-02 հեռախոսահամարին, տեղեկացրել են, որ մեքենաների վրա կան վնասվածքներ, կամ վնաս է պատճառվել գույքին, որը նախկինում չի եղել, կան, կարծես թե, գույքային վնասներ, այսինքն` մեքենայից անհետացած գույք կա, կարծես, գումարային անհետացումներ, հափշտակություններ»:Ոստիկանությունից իրենց ուղղված մեղադրանքներին չեն արձագանքում։Իշխանական պատգամավոր Հրաչյա Հակոբյանն անհիմն է համարում ընդդիմության մեղադրանքները՝ դրանք որակելով ուռճացված ու իրականությունից հեռու։ Ասում է, թե ոստիկանները մյուս քաղաքացիների բնականոն տեղաշարժն են ապահովում։«Մտածում են միայն իրենց մասին, իրենց ավտոերթերի մասին, իրենց ակցիաների մասին, բայց մենք ունենք բազմաթիվ քաղաքացիներ, ովքեր չեն կիսում իրենց մոտեցումները, դե ոստիկանները պետք է այդ մարդկանց բնականոն շարժն ապահովեն ՀՀ տարածքում», - նկատեց նա:Հրաչյա Հակոբյանը չի ընդունում նաև, որ ոստիկանների գործողություններն անօրինական են ու անհամաչափ. «Եվ եթե խոսում են բռնություններից կամ ոստիկանների անհամաչափ ուժից, ապա կարող եմ հիշեցնել նույն 2018 թվականի դեպքերը, երբ ոստիկանությունը մահակներով մտնում և ցրում էր ցույցերը, իսկ այսօր նրանք արդեն 16 օր է, կարծեմ, Ֆրանսիայի հրապարակում են, և որևէ այսպես ասած` ուժ չի գործադրվել իրենց նկատմամբ»:Արդեն վաղը ընդդիմությունը պատրաստվում է նոր թափով սկսել անհնազանդության ակցիաները։     "
Քաղաքականություն,"«Ուշքի եկեք, դեռ ուղղվելու շանս ունեք». Սաղաթելյանը դիմեց օլիգարխներին"," Սա պայքար չէ իշխանության համար, սա ամենևին նախընտրական պայքար չէ, սա պայքար է հանուն երկրի, որը վիճակն օրհասական է, այսօր Ֆրանսիայի հրապարակում հայտարարեց ԱԺ փոխնախագահ, «Հայաստան» խմբակցության պատգամավոր Իշխան Սաղաթելյանը:Վերջինս կոչ ուներ, ինչպես ինքը նշեց, ուղղված օլիգարխներին. «Ես հատուկ զգուշացնում են Նիկոլին սպասարկող և նրա իշխանության հենարան հանդիսացող օլիգարխներին, ուշքի եկեք, դուք դեռ ուղղվելու շանս ունեք, միացեք ժողովրդին և ժողովրդի պայքարին»:Ապա ՀՅԴ ԳՄ ներկայացուցիչը ներկայացրեց, թե ինչ քայլեր են հաջորդելու վարչապետի հրաժարականին: «Պետության ողնաշարը հանդիսացող համակարգերի վերականգնում, պետք է ստեղծենք մրցունակ, առաջադեմ, նոր տեխնոլոգիաների հիման վրա տնտեսություն, կազմաքանդված, բարոյալքված բանակի փոխարեն պետք է ունենանք մարտունակ, սպառազինություններով հագեցած զինված ուժեր, այդ բանակը պետք է լինի ոչ միայն պաշտպանողական, այլև հարկ եղած դեպքում նաև հարձակվողական բանակ:Մուրացիկ դիվանագիտության փոխարեն պետք է ունենանք ազգային շահերի վրա հիմնված պրոֆեսիոնալ, նախաձեռնողական, գործընկերային, բայց ոչ երբեք ստրկային քաղաքականություն: Արտաքին քաղաքականության ոլորտում պետք է հանդես գանք մեր օրակարգով և Հայաստանի ու Արցախի շահերը սպասարկող օրակարգով», - հայտարարեց շարժման առաջնորդներից Իշխան Սաղաթելյանը:Հանրահավաքի առաջին մասին հաջորդեց քայլերթը մայրաքաղաքի կենտրոնում: Ապա ընդդիմադիրները վերադառնալու են հրապարակ` շարունակելու հանրահավաքը:Հայաստանի խորհրդարանական ընդդիմությունը ապրիլի վերջից բողոքի ակցիաներ է իրականացնում իշխանափոխության պահանջով, մայիսի 1-ի հանրահավաքում հայտարարվեց անհնազանդության ակցիաներ սկսելու մասին։ Ընդդիմությունը պայքարը սկսել է Արցախի կարգավիճակի նշաձողը իջեցնելու վերաբերյալ վարչապետ Նիկոլ Փաշինյանի հայտարարությունից հետո։ Նրանք պնդում են՝ Փաշինյանի կառավարությունը մտադիր է Արցախը ճանաչել Ադրբեջանի կազմում։  "
Քաղաքականություն,Ֆրանսիայի հրապարակում մեկնարկել է ընդդիմության հանրահավաքը," Ֆրանսիայի հրապարակում ընթանում է «Դիմադրություն» շարժման հանրահավաքը։ Ընդդիմադիրները նախորդ օրերին հանրահավաքներ են արել, երթեր ու ահնազանդության ակցիաներ իրականացրել:Նախորդ օրը և այսօր անհնազանդության ակցիաներ, սակայն, չեն արել:Շարժման առաջնորդներից ԱԺ «Հայաստան» խմբակցության պատգամավոր Իշխան Սաղաթելյանը երեկ ասուլիսի ժամանակ հայտնեց, որ վարչապետ Փաշինյանի հրաժարականի պահանջով շարժումը մարտավարությունը կփոխի հաջորդ շաբաթվանից։Երկու շաբաթ է՝ Երևանում անհնազանդության ակցիաներ, երթեր ու ցույցեր են անում խորհրդարանական «Հայաստան» ու Պատիվ ունեմ» խմբակցությունները։   "
Քաղաքականություն,"Շարժումն ակնհայտ է դարձրել, որ այս իշխանությունների հեռացման հանրային պահանջ կա. Իշխան Սաղաթելյան   "," Վարչապետ Փաշինյանի հրաժարականի պահանջով շարժումը մարտավարությունը կփոխի հաջորդ շաբաթվանից։ Այսօր հայտարարեց շարժման առաջնորդներից Հայաստան խմբակցության անդամ Իշխան Սաղաթելյանը, բայց չմանրամասնեց, թե ինչ են անելու։«Մենք մարտավարության որոշ փոփոխություններ անելու ենք ու, այո, հասնելու ենք նրան, որ քաղաքը կանգնի», - ընդգծեց Սաղաթելյանը:

Երկու շաբաթ է՝ Երևանում անհնազանդության ակցիաներ, երթեր ու ցույցեր են անում խորհրդարանական «Հայաստան» ու Պատիվ ունեմ» խմբակցությունները։ «Արդյունքները տեսանել են»,- ասաց Ազգային ժողովի փոխխոսնակ Սաղաթելյանը, բայց կարծում է՝ Փաշինյանին հեռացնելու համար բավարար չեն։«Երբ որ ասում են՝ երբ ա իր հեռացման օրը, ասում եմ՝ էն օրը, որբ որ մեր աջակիցներն ու մեզ պես մտածողները նաև մասնակից դառնան անհնազանդության ակցիաներին, և վստահեցնում եմ, որ այդ օրը հեռու չի», - ընդգծեց նա:

«Իրազեկ քաղաքացիների միավորում» հասարակական կազմակերպությունն ամեն օր թվեր է հրապարակում ընդդիմության ցույցերի, երթերի մասնակիցների քանակի վերաբերյալ։ Ըստ այդ տվյալների՝ ցուցարարները չեն ավելանում։ Իսկ ի՞նչ տպավորություն ունեն շարժման առաջնորդները։ Իրենց հաշվարկներով՝ շարժումը ընդլայնվո՞ւմ է, թե՞ մարում, հարցրինք Իշխան Սաղաթելյանին։«Մենք no stop առավոտից մինչև գիշեր ակցիաների մեջ ենք, որ օրը մեզ պետք ա լինում, ասում ենք՝ «ժողովուրդ էս օրը գործ կա անելու», ժողովուրդը ներկ ա: Մեր արժանապատիվ քաղաքացիները ցույց են տվել, որ էս պայքարից նահանջ չկա: Դրանք երազախաբ են լինելու, մարդիկ շատ հստակ ձևակերպել են պահանջը, մենք էսօր ունենք արդեն տասնյակ հազարների հասնող քաղաքացիներ, ովքեր իրենց առօրյան սկսում են դիմադրությանը մաս կազմելով», - պատասխանեց նա:Իսկ Ազգային ժողով վերադառնալու ծրագիր ունե՞ն իշխանության դեմ պայքարը փողոց տեղափոխած խորհրդարանականները, թե՞ Ֆրանսիայի հրապարակում էլ կավարտվի պատգամավորական գործունեությունը։ «Խորհրդարան վերադառնալու եմ, ես էս պահին իմ մասին եմ ասում, որովհետև դաշինքում ամբողջական որոշում չունենք, բայց առհասարակ տրամադրությունն էսպիսին ա, որ խորհրդարան վերադառնալու ենք բացառապես մեր օրակարգով: Մենք ժողովրդի կողմից ունենք մանդատ, ժողովրդի օրակարգը սպասարկելու համար: Էսօր էդ օրակարգը փողոցում ա, մենք փողոցում ենք: Եթե էդ օրակարգը կլինի խորհրդարանում, կլինենք խորհրդարանում», - արձագանքեց Սաղաթելյանը:Փողոց դուրս եկած ընդդիմադիրների օրակարգում այսօր անհնազանդության ակցիաներ, երթեր ու հանրահավաքներ չկային, միայն քննարկումներ ու մշակութային միջոցառումներ։ Վաղը ընդդիմությունը նախատեսում են հանրահավաք անել, որի ժամանակ էլ կխոսեն հետագա անելիքներից։«Շարժումն ակնհայտ է դարձրել, որ կա հանրային ձևակերպված պահանջ այս իշխանությունների հեռացման համար», - ընդգծեց Իշխան Սաղաթելյանը:  "
Քաղաքականություն,Ընդդիմադիրները շրջափակել էին կառավարության երրորդ մասնաշենքը," Ֆրանսիայի հրապարակից այսօր ժամը 4-ից մեկնարկեց անհնազանդության երթը, ինչպես այն բնորոշում է ընդդիմադիր «Դիմադրություն» շարժումը: Ցուցարարները երթով շարժվեցին դեպի կառավարության երրորդ մասնաշենք: Մեկ ժամից ավելի շենքը շրջափակեցին ու փակ պահեցին բոլոր մուտքերը:ԱԺ ընդդիմադիր փոխնախագահ Իշխան Սաղաթելյանը բարձրախոսով հայտարարեց, որ կառավարության շենքում աշխատակիցներից մեկն այդ ընթացքում աշխատանքից ազատման դիմում է գրել ու միացել իրենց: Կառավարության լրատվականից «Ազատությանը» փոխանցեցին, որ ամեն դեպքում պաշտոնական համակարգում այդպիսի տեղեկություն չեն տեսնում:Իշխան Սաղաթելյանը հայտարարեց նաև, որ ոստիկանության աշխատակիցներից մեկն էլ է ազատման դիմում գրել: Այդ քաղաքացու ֆեյսբուքյան էջի վերջին գրառման մեջ նշվում է, որ ինքը դիմում է գրում և աշխատանքից ազատվում է: Խոսքը ոստիկանության արդեն նախկին աշխատակից Մենուա Արզումանյանի մասին է:«Հայաստան» խմբակցության պատգամավոր Սաղաթելյանը դիմեց կառավարության աշխատակիցներին` ասելով, որ բոլորը միասին պետք է դիմում գրեն ու աշխատանքից ազատվեն. «Այլևս չենթարկվել նրանց հրահանգներին, միանալ ժողովրդին»:«Ես գիտեմ` ինչ է նշանակում պետական աշխատող լինելը, գիտեմ, որ ձեզ սպառնում են, դուրս եկեք, դիմում գրեք ու միացեք մեզ: Ես ինքս պետական ծառայող եղել եմ, գիտեմ` ինչքան դժվար է հիմա մեր` այս շենքում գտնվող քույրերի ու եղբայրների համար. իրենց էլ վախեցնելու են աշխատանքից ազատելով, էլ թոշակից կտրելով, ամեն ինչով էլ վախեցնելու են, բայց ինչ ունենք իրենց ասելու` այն, ինչը մենք այսքան օր համախմբվելով, բռունցք դառնալով անում ենք` պայքար»,- ասաց պատգամավոր Արամ Վարդևանյանը:Ի պատասխան «Ազատության» հարցին, թե որքան են շարունակվելու բողոքի այսպիսի ակցիաները, ԱԺ ընդդիմադիր փոխխոսնակն ասաց` այնքան, մինչև Նիկոլ Փաշինյանը հրաժարական տա: Իշխան Սաղաթելյանը նշեց` շարունակելու են կառավարական շենքերի շրջափակումը:Երկու օր առաջ ընդդիմադիրները շրջափակել էին Երևանի քաղաքապետարանի շենքի բոլոր մուտքերը:Նալբանդյան փողոցի վրա` ԱԱԾ շենքի առջև հասնելով` Իշխան Սաղաթելյանը հորդորեց աշխատակիցներին չկատարել իշխանության հրահանգները:Նա հայտարարեց, որ իրենց պայքարը կասեցնել չի հաջողվելու:  "
Քաղաքականություն,Վանաձորի քաղաքապետի նորանշանակ պաշտոնակատարը հայտնի է բիզնեսներով ու քրեական անցյալով," Այսօր վարչապետ Փաշինյանը որոշեց Հայաստանի երրորդ քաղաքի համայնքապետի պաշտոնակատար նշանակել Արկադի Փելեշյանին, որ կոռուպցիոն մեղադրանքներով կալանավորված նախկին համայնքապետ Մամիկոն Ասլանյանի տեղակալն էր։Վարչապետի միանձնյա որոշմամբ քաղաքի ժամանակավոր ղեկավար նշանակված Փելեշյանը պաշտոնավարման 4 տարիներին երբևէ հարցազրույցներ չի տվել, ելույթներ չի ունեցել, փոխարենը հանրությանը հայտնի է Վանաձորի տարբեր հատվածներում ծավալած բիզնեսներով ու քրեական անցյալով։«Ակա» մականունով Արկադի Փելեշյանը, ըստ Դատական տեղեկատվական համակարգի, դեռ 14 տարի առաջ դատապարտվել է խուլիգանության համար։ 2016-ին էլ հոգևորականի էր ծեծել՝ ընտրություններում իրեն չաջակցելու համար. այս գործը դատարան չհասավ՝ կողմերը հաշտվեցին։Դեռ 2019-ին վարչապետ Նիկոլ Փաշինյանը խորհրդարանի ամբիոնից շատ կոշտ ձևակերպումներ էր արել, թե «Հայաստանում քրեական ենթամշակույթի քարոզչությունը և հերոսացումը պետք է արմատախիլ արվեն, քանի որ դրանք կոռուպցիայի ամենամեծ ուղեկիցն են: «Եվ եթե կան մարդիկ, այդ թվում՝ քաղաքական գործիչներ, այդ թվում՝ պատգամավորներ, որոնք մտածում են, թե այս հարցում կոմպրոմիսներ են լինելու, հանկարծ մտքներով չանցնի՝ կպառկցնենք ասֆալտին և կտանք պատերով բառիս բուն իմաստով: Որևէ մեկը չփորձի, նախկին կլնի, ներկա կլնի, թող ականջներին օղ անեն, եթե օղ չեն անի, էդ տեսարանները դուք կտեսնեք իրականության մեջ», - հայտարարել էր պետության ղեկավարը:Իշխող կուսակցությունից վստահեցնում էին, թե ի տարբերություն նախորդների՝ այսօրվա իշխանությունները քրեական հեղինակությունների հետ կապ չունեն:Մինչդեռ Լոռու մարզպետն այսօր խնդիր չի տեսնում, որ Վանաձորի ղեկավարի պաշտոնը վստահվել է խուլիգանության համար դատված, քրեական գործերով անցած Փելեշյանին։ Հոգևոր առաջնորդ է ծեծել, խանութը ջարդուփշուր է արել, «ստացվել է», ասում է. - «Ցանկացած տղամարդ կարող է ինչ-որ նման միջադեպի մեջ հայտնվել, որևիցե մեկը երաշխավորված չէ: Ցանկացած մարդ կարող է մեկ-երկու անգամ ընկնել ինչ-որ մի հատ տհաճ միջադեպի մեջ, ես էլ կարող եմ ընկնել, կամ ընկել եմ: Այդ մեկ-երկու դրվագով ասել, որ այդ մարդը քրեական հեղինակություն է, և այլն, և ա՞յլն», - «Ազատության» հետ զրույցում հայտարարեց Արամ Խաչատրյանը:Ի վերջո, ո՞ր շնորհների համար նախկինում դատապարտված Փելեշյանն արժանացավ երկրի ղեկավարի վստահությանը։ Կառավարությունում կասկածներ չունեն, թե փոխքաղաքապետ եղած ժամանակ նա տեղյակ է եղել ենթադրյալ կոռուպցիոն գործարքներից, որոնց համար նրա վերադասը՝ նախկին քաղաքապետ Մամիկոն Ասլանյանն այժմ գտնվում է բանտում։ «Տեսականորեն ընդունենք, որ քաղաքապետը չարաշահումներ է արել, դա դեռ չի նշանակում, որ իր տեղակալը, կամ, չգիտեմ, մյուս տեղակալը, կամ խորհրդականը նույնպես չարաշահել են», - ասաց մարզպետը:Վանաձորցիներին հուզող այս հարցեն ի պատասխան՝ Լոռու մարզպետ, իշխող կուսակցության անդամ Արամ Խաչատրյանը մեկ փաստ է բերում՝ 2012-ից ի վեր Արկադի Փելեշյանը երեք անգամ ավագանու անդամ է ընտրվել, անցած ընտրություններին էլ ձայների մոտ 15 տոկոսն ստացել. - «Առաջինը՝ իմ կողքի մարդիկ բոլորը դուխով մարդիկ են, իրանք ոչ մեկից չեն վախենում»:Վարչապետը Վանաձորի քաղաքապետի պաշտոնակատար նշանակելու լիազորություն էր ստացել անցած ամիս՝ օրենքի փոփոխությամբ, որն իշխանական խմբակցությունն էր նախաձեռնել։ Մինչ այս՝ մոտ կես տարի Վանաձորը ղեկավար չուներ։ Անցած դեկտեմբերի ընտրություններում հաղթել էր ընդդիմադիր Մամիկոն Ասլանյանը, քվեարկության արդյունքները հրապարակելուց մի քանի օր անց, սակայն, իրավապահները նրան կալանավորել էին՝ պաշտոնեական լիազորությունների չարաշահման ու կեղծիքի հոդվածներով։Թե որքան կպաշտոնավարի Ասլանյանի փոխարեն ժամանակավոր պաշտոնակատար նշանակված Արկադի Փելեշյանը, հստակ չէ։ Արդեն հայտնի է, որ այսօր աշխատանքային օրվա վերջում Լոռու մարզպետը նորանշանակ քաղաքապետին ներկայացրել է աշխատակազմին։ Նախկինում այս արարողությունները մշտապես հրապարակային էին անցնում։ Այսօր, սակայն, հանդիպումը եղել է փակ դռների հետևում։  "
Քաղաքականություն,"Ագրարայինի ուսխորհրդի փոխնախագահի խոսքով, հանդիպման գնացել են` նպատակով, որ «չփորձեն ուսանողներին ներգրավել քաղաքական խաղերում»
"," «Մեկ ուսանողի դիմաց 1000 դրամ՝ ընդդիմության ցույցերին մասնակցելու համար». օրերս համացանցում նման վերնագրով տարածված անհայտ ծագման ձայնագրության հիման վրա Քննչական կոմիտեն քրեական գործ է հարուցել։Շրջանառվող ձայնագրությունից պարզ է դառնում, որ Ագրարային համալսարանի դասախոսներից Էմմա Սարգսյանը կազմակերպել է նույն համալսարանի ուսխորհրդի նախագահ Թոռնիկ Ալիյանի հանդիպումը ընդդիմադիր հասարակական քաղաքական գործիչ Ավետիք Չալաբյանի հետ։ Ըստ իրավապահներների` ընդդիմության հավաքներին 2 հազար ուսանող ներգրավելու դիմաց ուսխորհրդի նախագահին առաջարկել են 2 միլիոն դրամ։Ձայնագրությունն, ամենայն հավանականությամբ, ամբողջական չէ, քանի որ տեղ-տեղ հղում է արվում զրույցի այնպիսի հատվածների, որոնք մինչ այդ լսելի չեն։Ավելի պարզ լսելի է ուսխորհրդի նախագահի ձայնը, իսկ նրա զրուցակիցների խոսքը երբեմն դժվար վերծանելի է։ 5 րոպեանոց ձայնագրության մեջ լսվում է, որ ի պատասխան Ալիյանի հարցի` Չալաբյանն ասում է, որ ուսանողները պետք է ձևակերպեն իրենց կարիքները։ Ապա երկար քննարկում է գնում, թե ուսխորհրդի նախագահը ու մյուս ուսանողները ինչ ֆորմատով կարող են մասնակցություն ունենալ ցույցերին՝ երթեր, դասադուլ, փողոցներ փակել։ Այս քննարկմանը հաջորդում է մեկ այլ ձայնագրություն, որտեղ արդեն Էմմա Սարգսյանն ուսխորհդի նախագահ Թոռնիկ Ալիյանին փոխանցում է առաջարկը։Գործով անցնող Ավետիք Չալաբյանը և Էմմա Սարգսյանը ձերբակալվել են։ Սարգսյանի շահերը ներկայացնող Ռուբեն Մելիքյանը նախ շեշտադրում է հանգամանքը, որ իրավապահները ձերբակալման որոշում կայացնելիս հաշվի չեն առել, որ Սարգսյանը անչափահաս դուստր ունեցող միայնակ մայր է և ինքնակամ է ներկայացել ոստիկանություն։Ինչ վերաբերում է բուն քրեական գործին, ասում է` նախ այստեղ հանցանք չկա, բացի այդ, ձայնագրությունից պարզ է, որ տեղի է ունենում հանցանքի դրդում։ Մելիքյանն ընդգծում է հանգամանքը, որ ֆինանսական կողմի մասին առաջինը խոսում է ուսանողը. «Անգամ Հայաստանի վերաբերյալ վճիռներ կան եվրոպական դատարանի, որտեղ շատ հստակ եվրոպական դատարանը նշում է, որ արգելված է մարդուն դրդել պրովոկացիայի ճանապարհով հանցանքի, այսինքն` դա լինի հատուկ ծառայությունների աշխատող կամ նրա հանձնարարությամբ գործող անձ, որևէ տարբերություն չկա: Դա շատ հստակ կանոն է»:Բուհի լրատվության և հասարակայնության հետ կապերի բաժնի վարիչ Սոս Ավետիսյանն «Ազատությանը» փոխանցեց` դասախոս ներկայացող Էմմա Սարգսյանը համալսարանում աշխատում է ժամավճարով ագրոբիզնեսի ուսուցման կենտրոնում։ Թեմայով մյուս բոլոր հարցերին բուհից մեկ պատասխան ունեին` ապաքաղաքական կառույց են և կմնան այդպիսին։Թոռնիկ Ալիյանի հետ «Ազատությունը» կապ հաստատեց, երբ վերջինս Քննչական կոմիտեում էր հարցաքննության: Նա հաստատեց` ձայնագրության մեջ ինքն է, բայց այլ հարցերի պատասխանել չկարողացավ, քննիչը հորդորեց անջատել հեռախոսը։Ուսխորհրդի փոխնախագահ Արմեն Սոլոմոնյանի փոխանցմամբ` իրենք հանդիպումից տեղյակ են եղել։ Առաջին հանդիպումը բուհում է եղել, երկրորդը` բուհից դուրս։ Որոշել են գնալ հետաքրքրությունից դրդված։ Գաղափար չունեն, թե ով է ձայնագրել։ Ասում են` եթե իրենք լինեին, ամբողջական տարբերակը կտարածեին, որում լսվում է, թե ինչպես են մերժում առաջարկը։«Ուսխորհրդի նախագահը գնացել է հանդիպման, լսել է, բայց նպատակը եղել է մեկը, որ չփորձեն հանկարծ մեր համալսարանի ուսանողներից ինչ-որ մեկին ներգրավել իրենց քաղաքական խաղերի մեջ», - ասաց նա:Երեկ երեկոյան խուզարկություն է անցկացվել Ավետիք Չալաբյանի տանը, որից հետո նա ձերբակալվել է։ Մինչ այդ նա լրատվամիջոցների հետ զրույցում հայտարարել է, որ իրեն վերագրվող մեղադրանքը չի ընդունում. «Քննությունը, բնականաբար, ցույց կտա, որ այն գործը, որ այսօր հարուցվել է, բացարձակ մտացածին է և առանձին անձնապես ինձ հետ որևէ կապ չունի»:Ընդդիմադիր շարժան առաջնորդներից Իշխան Սաղաթելյանն ասում է` ձայնագրությունը նպատակ ունի սխալ տպավորություն ստեղծել, թե մարդիկ ցույցերին մասնակցում են փողի դիմաց. «Այս իշխանության ձեռագիրն է` այս հատուկ տեխնոլոգիաներով վարկաբեկել ցանկացած շարժում»:«ԱՐԱՐ» հիմնադրամի համահիմնադիր Չալաբյանի ձերբակալմանը անդրադարձել է նաև «5165» շարժումը և տեղի ունեցողը քաղաքական հետապնդում որակել։ Ձայնագրության մեջ լսվում էր, որ Չալաբյանին Սարգսյանը ներկայացնում է որպես «5165» շարժման համախոհ։   "
Քաղաքականություն,Արդեն 13-րդ օրն է՝ ընդդիմությունը շարունակում է փողոցային պայքարը," Ընդդիմությունն արդեն 13-րդ օրն է՝ փողոցում պայքարում է վարչապետ Նիկոլ Փաշինյանին հեռացնելու համար։ Այսօր էլ Երևանի տարբեր հատվածներում շարունակվել են անհնազանդության ակցիաները։ Երիտասարդ ցուցարարները շրջել են բուհերով՝ ուսանողությանը կոչ անելով միանալ իրենց պայքարին: «Ուսանո՛ղ, ոտքի՛», «Պայքա՛ր, պայքա՛ր», «Տեր ենք մեր հայրենիքին», - բացականչում էին նրանք:Ցուցարարների մի մասն էլ փակել էր Աբովյան փողոցի մի հատվածը՝ Բժշկական համալսարանի հարևանությամբ, նրանցից 6-ը բերման է ենթարկվել։ Ճանապարհը բացվել է։Նույն ընթացքում մայրաքաղաքի տարբեր հատվածներից ավտոերթերով իրազեկման ակցիաներ են իրականացվել։Արդեն երկրորդ շաբաթն անընդմեջ վարչապետի հրաժարականը պահանջող ընդդիմությունը դեռ չի բացում փակագծերը՝ իշխանափոխության հասնելու դեպքում ո՞վ է լինելու իրենց վարչապետի թեկնածուն, ի՞նչ հստակ ծրագրեր ունեն։ Միայն մեկ բան է հստակ՝ խոստանում են ժամանակավոր կառավարություն ձևավորել, որը կղեկավարի 1-1,5 տարի, դրանում նախատեսում են փորձառու մասնագետների ընդգրկել, առանց անուններ նշելու։ Անցումային կառավարությունից հետո նոր, ըստ ընդդիմության, իրենք խորհրդարանական ընտրություններ են անցկացնելու։   "
Քաղաքականություն,"Ըստ Վանեցյանի` գործող իշխանությունները պետք է հասկանան, որ «այլևս չեն տիրապետում իրավիճակին և հեռանան»"," Ընդդիմադիր «Դիմադրություն» շարժումն այսօր երեկոյան կրկին երթ արեց Երևանի կենտրոնում, ապա հանրահավաք` Ֆրանսիայի հրապարակում:ԱԺ փոխնախագահ, «Հայաստան» խմբակցության պատգամավոր Իշխան Սաղաթելյանը կոչ արեց վաղը` 16:00ին հավաքվել հրապարակում` նշելով, որ «կարևոր անելիք կա»` առանց բացելու փակագծերը, թե ինչի մասին է խոսքը: Միաժամանակ Սաղաթելյանն ասաց, որ շարունակվելու են անհնազանդության ակցիաները:«Ազատությունը» շարժման առաջնորդներից «Պատիվ ունեմ» խմբակցության ղեկավար Արթուր Վանեցյանից հետաքրքրվեց ընդդիմության հետագա անելիքների մասին: Վերջինս պնդեց` ամեն օր պայքարն ավելի թեժանում է, իրենց միացած քաղաքացիների շարքերը շատանում են:«Այս վարչախումբը իշխանություն չունի երկրում, և ժողովուրդն է որոշում` որ հիմնարկը պետք է աշխատի, որը` չաշխատի, որ փողոցը բաց լինի, որը` փակ: Իրենք պետք է հասկանան, որ այլևս չեն տիրապետում իրավիճակին և պետք է հեռանան, և դա անելու ենք: Դա ՀՀ քաղաքացու սահմանադրական իրավունքն է, և այդ իրավունքից մենք օգտվելու ենք ամբողջ ծավալով», - շեշտեց պատգամավորը:Վարչապետ Նիկոլ Փաշինյանի հրաժարականը պահանջող ընդդիմադիրներն այսօր ավելի վաղ մայրաքաղաքի տարբեր թաղամասերում ավտոերթեր են իրականացրել:Ընդդիմադիրներն այս ամսվա սկզբից փակել են Ֆրանսիայի հրապարակը: Արդեն 12 օր է` ցույցեր, անհնազանդության ակցիաներ անցկացնող ակտիվիստները պնդում են, թե չեն հեռանա, քանի դեռ իշխանափոխության չեն հասել: Նրանք նշում են, թե հակառակ դեպքում վարչապետ Փաշինյանն Արցախի հարցում կգնա անհարկի զիջումների:  "
Քաղաքականություն,Ընդդիմադիրներն այսօր էլ Երևանի տարբեր հատվածներում ավտոերթեր են իրականացնում," Վարչապետ Նիկոլ Փաշինյանի հրաժարականը պահանջող ընդդիմադիրներն այսօր էլ մայրաքաղաքի տարբեր թաղամասերում ավտոերթեր իրականացրին, մեքենաները դանդաղ վարելով նրանք մյուս վարորդներին, անցորդներին կոչ էին անում միանալ իրենց:Ընդդիմադիրներն ակցիա են իրականացրել նաև Մետրոպոլիտենում:Այսօրվա ակցիաների ընթացքում միջադեպեր դեռևս չեն գրանցվել, ոստիկանական գործողությունների ու բերման ենթարկումների վերաբերյալ չի հաղորդվել։ Անցած շուրջ երկու շաբաթների ընթացքում ոստիկանությունը հարյուրավոր քաղաքացիների է բերման ենթարկել, երեկ հատկապես լարված էր Երևանի քաղաքապետարանի մոտ։Ընդդիմադիրները մայիսի 1-ից փակել են Ֆրանսիայի հրապարակը: Արդեն 12 օր է` ցույցեր, անհնազանդության ակցիաներ անցկացնող ակտիվիստները պնդում են, թե չեն հեռանա, քանի դեռ իշխանափոխության չեն հասել: Նրանք նշում են, թե հակառակ դեպքում վարչապետ Փաշինյանն Արցախի հարցում կգնա անհարկի զիջումների:Պատասխանելով հարցին՝ իրենք ի՞նչ լուծում են առաջարկում, ընդդիմությունը խոսում է ժամանակավոր կառավարության անհրաժեշտության մասին, առանց Արցախի հարցի լուծման հստակ ծրագիր ներկայացնելու։    "
Քաղաքականություն,Առաջիկայում նախատեսվում է Հայաստանի և Ադրբեջանի արտաքին գործերի նախարարների հանդիպումը," Առաջիկայում նախատեսվում է Հայաստանի և Ադրբեջանի արտաքին գործերի նախարարների հանդիպումը: Այս մասին Նիդերլանդներ կատարած այցի ժամանակ հայտնել է Հայաստանի վարչապետ Նիկոլ Փաշինյանը:«Առաջիկայում նախատեսվում է մեր ներկայացուցիչների հանդիպումը և՛ սահմանազատման, սահմանագծման հարցով, և՛ արտաքին գործերի նախարարները հանդիպում կունենան», - ասել է նա:Ապրիլի 25-ին Արարատ Միրզոյանն ու Ջեյհուն Բայրամովը հեռախոսազրույց էին ունեցել, հաղորդվեց, որ համաձայնեցրել են՝ ինչ կառուցվածք է ունենալու սահմանազատման և սահմանային անվտանգության հարցերով երկկողմ հանձնաժողովը: Փաշինյանը վերահաստատել է խաղաղության դարաշրջան բացելու օրակարգը` համոզմունք հայտնելով, որ ճիշտ ճանապարհով են ընթանում: Միաժամանակ նա անդրադարձել է ադրբեջանական կողմից վերջին օրերին հնչող հայտարարություններին` խաղաղության բանակցություններ սկսելու առաջարկներին առնչվող:«Այս վերջին շրջանում Ադրբեջանից հնչում են հայտարարություններ, որոնք փորձ են անում տպավորություն ստեղծել, թե սեղանին լինելու են միայն Ադրբեջանի առաջարկները: Դա առնվազն չի համապատասխանում այն պայմանավորվածություններին, որ մենք ձեռք ենք բերել Բրյուսելում, և պետք է արձանագրեմ, վերահաստատեմ իմ դիրքորոշումը, որ մենք նշված սկզբունքների հիման վրա և օրակարգի հիման վրա պատրաստ ենք բանակցությունների», - նկատեց Հայաստանի վարչապետը:Ադրբեջանի ԱԳ նախարար Բայրամովն էր ասել, թե Երևանից ստացած փաստաթղթում նշվում է, որ Հայաստանը տարածքային պահանջներ չունի Ադրբեջանից: Ընդգծվում է, որ խաղաղության պայմանագիրը պետք է համահունչ լինի նոյեմբերի 9-ի, հունվարի 11-ի և նոյեմբերի 26-ի եռակողմ հայտարարությունների դրույթներին:Նիկոլ Փաշինյանն այսօրվա ելույթում շեշտել է, որ ի սկզբանե նշել են, որ ադրբեջանական կողմի առաջարկներում, որ ներկայացվել են փետրվար-մարտին, սկզբունքորեն դեմ չեն եղել, սակայն լրացրել են այդ հարաբերությունների օրակարգը: «Որտեղ ներառվում է Լեռնային Ղարաբաղի հայության անվտանգության իրավունքների և Լեռնային Ղարաբաղի վերջնական կարգավիճակի խնդիրը», - հավելեց նա: Ըստ վարչապետի` պատերազմից կամ նոյեմբերի 9-ի հայտարարությունից հետո Ադրբեջանը որդեգրել է հետևյալ քաղաքականությունը, որ Լեռնային Ղարաբաղի հարցն այլևս լուծված է:«Եթե մեկ բառով ձևակերպելու լինենք այդ քաղաքականությունը, այդ քաղաքականությունը հետևյալն է՝ Ղարաբաղն առանց հայերի:Ամեն ինչ արվում է, որպեսզի հայությունն Արցախում, Լեռնային Ղարաբաղում իր ներկայությունը համարի անհնարին: Եվ սա ասելով է նկատի առնվում, որ Լեռնային Ղարաբաղի հարցը լուծված է, սա ասելով նկատի է առնվում, որ Լեռնային Ղարաբաղում հայ չի լինելու, Լեռնային Ղարաբաղի հայությունը ոչ մի իրավունք չի ունենալու, Լեռնային Ղարաբաղի հայության ինքնությունը ոչնչացվելու է և արմատախիլ է արվելու», - ընդգծեց նա:Հայկական կողմի մոտեցումը Փաշինյանն այսպես ներկայացրեց. «Լեռնային Ղարաբաղի հիմնախնդիրը ամենևին էլ հողային հարց չէ ինչպես փորձ էր անում ներկայացնել Ադրբեջանը, Լեռնային Ղարաբաղի հիմնախնդիրը իրավունքի հարց է, և մենք, մեր քաղաքականությունը և մեր ուղերձը միջազգային հանրությանը հենց դա է, որ մենք պիտի աշխատենք, որպեսզի Լեռնային Ղարաբաղի հայության իրավունքները լինեն պաշտպանված»:  "
Քաղաքականություն,Ցուցարարները շրջափակել են քաղաքապետարանի շենքը," Շուրջ մեկ ժամ է՝ ինչ իշխանափոխության պահանջով ակցիաներ իրականացնող ակտիվիստները շրջափակել են քաղաքապետարանի չորս մուտքերն ու ելքերը:Ոստիկանությունն այնտեղ ուժեր է կենտրոնացրել: Նրանք մի քանի անգամ հայտարարեցին, որ ակտիվիստներն իրավունք չունեն պետական շենք-շինություններ շրջափակելու, բայց ոստիկանության այս հայտարարությունը խլացվեց ցույցի մասնակիցների սուլոցներով ու բացականչություններով:Ի պատասխան հայտարարության Ազգային ժողովի ընդդիմադիր փոխխոսնակ Իշխան Սաղաթելյանն ասաց՝ ժամանակին Փաշինյանին կարելի էր, մեզ՝ ո՞չ:Աշխատանքային ժամն անցել է, բայց աշխատակիցները քաղաքապետարանից չեն կարող դուրս գալ:Իշխան Սաղաթելյանը հայտարարեց. «Հայաստանում իշխանություն չկա, մենք որ շենքն ուզենք կփակենք, դուք գերության մեջ եք, ձեզ պետք է փրկել»:Ֆրանսիայի հրապարակում Իշխան Սաղաթելյանը հայտարարեց, որ ցույց պետք է իրականացնեն Սայաթ-Նովա և Աբովյան փողոցներով:Հայաստանի խորհրդարանական ընդդիմությունը ապրիլի վերջից բողոքի ակցիաներ է իրականացնում իշխանափոխության պահանջով, մայիսի 1-ի հանրահավաքում հայտարարվեց անհնազանդության ակցիաներ սկսելու մասին։ Ընդդիմությունը պայքարը սկսել է Արցախի կարգավիճակի նշաձողը իջեցնելու վերաբերյալ վարչապետ Նիկոլ Փաշինյանի հայտարարությունից հետո։ Նրանք պնդում են՝ Փաշինյանի կառավարությունը մտադիր է Արցախը ճանաչել Ադրբեջանի կազմում։   "
Քաղաքականություն,Ընդդիմությունը Երևանի տարբեր հատվածներում ավտոերթեր արեց. կա 15 բերման ենթարկված," Վարչապետի հրաժարականը պահանջող ընդդիմադիրներն այսօր անհնազանդության ակցիաներ իրականացրին ավտոերթով Երևանում շրջելով: Մի քանի ուղղություններով շարժվող ավտոերթի ընթացքում լուրջ խցանումներ չէին առաջացել մինչև այն պահը, երբ ընդդիմադիրները մեքենաներով փակեցին Աբովյանի փողոցից դեպի Հանրապետության հրապարակ գնացող ճանապարհահատվածը:Տևական ժամանակ կենտրոնական փողոցում երթևեկությունը դադարել էր, ոստիկանները մեքենաները ճանապարհից քարշակների միջոցով հեռացրին։Ոստիկանությունից «Ազատությանը» տեղեկացրին, որ այսօր բերման է ենթարկվել 15 ցուցարար։Արդեն երկու շաբաթ փողոցային պայքարով իշխանության հրաժարականը պահանջող ընդդիմությունը շարունակում է դժգոհել ոստիկանների աշխատանքից: Հայտարարում են՝ իրենց գաղափարակիցները, աջակիցները բերման են ենթարկվում, կալանավորվում քաղաքական դրդապատճառներով:«Գողերը ոստիկանության մեջի, մարդագողերը, մարդ ծեծողները պետք է հասկանան, որ Փաշինյանն անցողիկ է, հետո մնալու է խիղճը, մնալու են իրենց ուսադիրները, որոնցից շատ-շատերը, վստահ եմ, մի օր պոկվելու են», - ասաց «Հայաստան» խմբակցության պատգամավոր Գեղամ Մանուկյանը` հավելելով, որ ավելացել են սադրանքները. «Որովհետև որևէ այլ կերպ իշխանությունը չի կարողանում դիմագրավել ժողովրդային շարժմանը, և հիմա մնում է սադրիչների մի խմբաքանակ հավաքել, որը ստացվումէ առայժմ նրանց մոտ: Իհարկե, դերակատարներն էլ քանի որ շատ սահմանափակ են, նույն սադրիչները տարբեր տեղերում են»:Վարչապետի՝ Արցախի կարգավիճակի նշաձողն իջեցնելու վերաբերյալ հայտարարությունից հետո փողոցային պայքարի դուրս եկած ընդդիմությունը խոստանում է՝ իշխանափոխության դեպքում ազգային համաձայնության կառավարություն է ձևավորելու, որը կղեկավարի 1-1.5 տարի: Թե ում են տեսնում վարչապետի պաշտոնում, ովքեր են լինելու կառավարության կազմում, և ամենակարևորը՝ ովքեր և ինչպես են նրանց ընտրելու՝ դեռ չեն հստակեցնում։   "
Քաղաքականություն,Ընդդիմադիրները քայլերթ են անում," Ընդդիմադիր «Դիմադրություն» շարժման անդամները քայլերթ են իրականացնում Երևանի կենտրոնում:ԱԺ փոխնախագահ, «Հայաստան» խմբակցության անդամ Իշխան Սաղաթելյանը քայլերթից առաջ մեկնարկած հանրահավաքի ընթացքում ասաց, որ առաջիկա օրերին ավելի մանրամասն կներկայացնեն իրենց ծրագրերը, կհստակեցնեն քայլերը:Երեկ ընդդիմադիր շարժումը հայտարարել էր, որ իշխանությունների հեռացմանը հասնելուց հետո ազգային համաձայնության կառավարություն են ձևավորելու:Այսօր Երևանի 4 վարչական շրջաններից ընդդիմադիրները երթեր են իրականացրել դեպի Կենտրոն: Նրանք անհնազանդության ակցիաներ են արել, դրանք ուղեկցվել են միջադեպերով, ոստիկանները կրկին ուժ են գործադրել:  "
Քաղաքականություն,Ընդդիմությունը չի հստակեցնում` հաջողության դեպքում ովքեր են լինելու ժամանակավոր կառավարությունում," Արդեն երկրորդ շաբաթն անհնազանդության ակցիաներ անցկացնող ընդդիմությունը հաջողության հասնելու դեպքում խոստանում է ժամանակավոր կառավարություն ձևավորել, որը պետք է իշխի մեկից-մեկուկես տարի։ Թե ում են տեսնում վարչապետի պաշտոնում, ովքեր են լինելու կառավարության կազմում, և ամենակարևորը՝ ովքեր և ինչպես են նրանց ընտրելու՝ դեռ չեն հստակեցնում։«Հայաստան» խմբակցության պատգամավոր Գեղամ Մանուկյանը միայն ասաց, թե ընդգրկելու են փորձառու մասնագետների՝ առանց անուններ տալու. «Մարդիկ, որոնք շատ արագ արմատական բեկում կարող են մտցնել երկրի անվտանգային, արտաքին, սոցիալական, տնտեսական, գյուղատնտեսական, այլ ոլորտներում, որովհետև այսօրվա մեր երկրում բոլոր այդ ոլորտներում ուղղակի ողբերգական վիճակ է»:Սա ժամանակավոր կառավարություն ձևավորելու ընդդիմության արդեն երկրորդ փորձն է անցած մեկուկես տարում։ Դաշնակցական պատգամավորն ընդունում է՝ առաջինը ձախողեցին, քանի որ հանրային մեծ աջակցություն չունեին, բայց հիմա, վստահ է, այլ իրավիճակ է։«Ցավոք սրտի, այդ ժամանակ հանրային շատ-շատ լայն աջակցության մեր մոտեցումները չարժանացան, բայց այսօրվա իրավիճակում, երբ մեկ տարի առաջվա խորհրդարանական ընտրություններից իշխանությունն իջել է խաղաղության խոստումով, Արցախի հարցի լուծման խոստումով, դեօկուպացիայի խոստումով, և գրեթե 8 ամիս հետո 180 աստիճան փոխել է մոտեցումները, մարդիկ հասկանում են, որ իրենց խաբել են, խաբված են մարդիկ: Մարդիկ հասկանում են, որ անորոշությունը, վտանգները շատ ավելի զորավոր են», - ասաց Գեղամ Մանուկյանը:«Քաղաքացիական պայմանագրում», մինչդեռ, համոզված են, թե ընդդիմությունը հիմա էլ լայն աջակցություն չունի։ Չնայած ցույցերը չեն դադարում, սակայն հարցը քննարկելու իմաստ չեն տեսնում: Իշխանական պատգամավոր Վահագն Ալեքսանյանն ասում է՝ այս իրավիճակում անցումային կառավարություն ձևավորելու հայտարարություններն առնվազն անլուրջ են։«Եթե հավատանք «Իրազեկ քաղաքացիների միավորման» տված տվյալներին, ապա մայիսի 1-ից մինչև այժմ երկու անգամ պակասել է նրանց հանրահավաքների մասնակիցների թիվը` հասնելով 7 հազարի: Եթե պարոն Իշխան Սաղաթելյանի կարծիքով` Հայաստանում 7 հազար հոգին իր հանրահավաքի մասնակից պիտի ինչ-որ մի կառավարություն ձևավորեն, լավագույն մաղթանքներս Իշխան Սաղաթելյանին», - ասաց իշխանության ներկայացուցիչը:Երևանի փողոցներում հանդիպած քաղաքացիների մի մասը ողջունում էր ընդդիմության հայտարարությունը, մյուսներն էլ` անիրատեսական ու անընդունելի համարում նոր կառավարության ձևավորումը` հիշեցնելով, որ վերջին արտահերթ ընտրություններից մեկ տարի էլ դեռ չի անցել: Որոշներն էլ կոչ են անում միասին լուծել եղած խնդիրները:Ընդդիմությունից դեռ միայն հայտնում են, թե որ հարցերն են ժամանակավոր կառավարության ուշադրության կենտրոնում լինելու՝ Արցախի ու Հայաստանի անվտանգության ապահովումից սկսած մինչև գյուղատնտեսություն։ Ինչպե՞ս, քայլերի ի՞նչ հաջորդականությամբ ու ի՞նչ միջոցներով են այդ ամենն իրականացնելու, հարցին դեռ ընդհանրական ձևակերպումներով են պատասխանում։    "
Քաղաքականություն,"Ընդդիմության այսօրվա ակցիաները ևս առանց միջադեպերի չանցան, ոստիկանությունը կրկին ուժ կիրառեց"," Արդեն երկու շաբաթ իշխանափոխության պահանջով փողոցներ փակող ընդդիմադիրների այսօրվա ակցիաներն էլ առանց միջադեպերի չանցան, ոստիկանությունը կրկին ուժ կիրառեց:Խորհրդարանական երկու ընդդիմադիր ուժերն այսօր էլ մի քանի խմբի էին բաժանվել՝ միաժամանակ դուրս գալով Երևանի տարբեր փողոցներ:Շենգավիթում՝ Երևանյան լճի մերձակայքում ցուցարարները որոշեցին ամբողջությամբ փակել փողոցը, ոստիկանությունը նախ հորդորեց բացել ճանապարհը, ապա ուժ կիրառեց, հրմշտոց սկսվեց, մի քանիսին այս հատվածից բերման ենթարկեցին:Նմանատիպ միջադեպեր են գրանցվել նաև այլ թաղամասերում իրականացվող երթերի ժամանակ, իրավիճակը հատկապես լարված էր Նորքում:Ժամը 16-ի դրությամբ ուժայինները մայրաքաղաքի փողոցներից 61 քաղաքացու են բերման ենթարկել:Մայիսի 1-ից փակ է Ֆրանսիայի հրապարակը: Արդեն 10 օր այստեղ շուրջօրյա ցույցեր անցկացնող ակտիվիստները պնդում են, թե չեն հեռանա, քանի դեռ իշխանափոխության չեն հասել, Նրանք նշում են, թե հակառակ դեպքում վարչապետ Փաշինյանը Արցախի հարցում կգնա անհարկի զիջումների:Պատասխանելով հարցին՝ իրենք ի՞նչ լուծում են առաջարկում, ընդդիմությունը հիմնականում ներկայացնում է, թե ինչ պետք է լինի, բայց թե ինչպե՞ս են դրան հասնելու, առանձնապես չեն մանրամասնում:Անցած 10 օրերի ընթացքում ոստիկանությունը 100-ավոր քաղաքացիների է բերման ենթարկել, առնվազն 15-ի դեմ քրեական գործ է հարուցվել՝ տարբեր գործողությունների համար: Չնայած ընդդիմության ու իրավապաշտպանների մեղադրանքներին, ինչպես նաև համացանցում տարածված տեսանյութերին՝ բռնություն գործադրող ոստիկաններից որևէ մեկի դեմ մինչ այս պահը քրեական գործ չի հարուցվել:   "
Քաղաքականություն,Բաքվին փոխանցված 6-կետանոց փաստաթուղթը ներառում է նաև Լեռնային Ղարաբաղի վերջնական կարգավիճակի հարցը․ Մարուքյան," Ապրիլի 6-ին Բրյուսելում տեղի ունեցած եռակողմ հանդիպման ընթացքում Երևանը նաև առձեռն Բաքվին է փոխանցել 6 կետանոց փաստաթուղթը, որը ներառում է նաև Լեռնային Ղարաբաղի հայության անվտանգության, իրավունքների պաշտպանության և Լեռնային Ղարաբաղի վերջնական կարգավիճակի հարցը, այսօր «Արմենպրեսի» հարցին ի պատասխան ասել է Հայաստանի հատուկ հանձնարարություններով դեսպան Էդմոն Մարուքյանը։Մարուքյանը շեշտել է՝ հայկական կողմն առաջարկել է երկու օրակարգերի հիման վրա սկսել բանակցություններ՝ խաղաղության պայմանագրի ուղղությամբ: Ադրբեջանական կողմը համաձայնվել է այս մոտեցմանը, որից հետո խաղաղության պայմանագրի բանակցություններ ձեռնարկելու պայմանավորվածություն է ձեռք բերվել:Այսօր Ադրբեջանի արտգործնախարար Ջեյհուն Բայրամովը հայտարարել էր, թե դեռ փետրվարին ադրբեջանական կողմը Հայաստանին ներկայացրել է 5 հիմնական առաջարկներ, որոնք հիմնված են խաղաղության համաձայնագրի հիմնական սկզբունքների վրա՝ շեշտելով՝ «սակայն Հայաստանը նշել է, թե դրանք իրենց հարմար չեն»։Չնեշելով թե Երևանն ինչ առաջարկներ է ներկայացրել՝ Բայրամովը նաև հայտարարել է, թե Հայաստանի ներկայացրած փաստաթուղթը, դժվար է առաջարկ անվանել։ Նրա բնորոշմամբ, «հայկական կողմի փաստաթուղթը եղել է հակազդման տեսքով՝ ընդդեմ Ադրբեջանի առաջարկների»։ «Այդ պահին մեր ձեռքի տակ չկա որևէ իրավական հիմնավորում, թե Հայաստանի տարածքում երբևէ դե յուրե ադրբեջանական անկլավ է գոյություն ունեցել», - այսօր նաև հայտարարել է Մարուքյանն՝ արձագանքելով Ադրբեջանի արտաքին գործերի փոխնախարար Խալաֆ Խալաֆովին։Մարուքյանը շեշտել է՝ դելիմիտացիայի և դեմարկացիայի գործընթացները պետք է տեղի ունենան դե յուրե նշանակություն ունեցող փաստերի և փաստաթղթերի հիման վրա։«Ընդհակառակը, կան իրավական հիմնավորումներ Արծվաշեն գյուղի՝ Հայաստանին պատկանելության մասին: Նույնը վերաբերում է նաև Հայաստանին պատկանող մի շարք տարածքների՝ ներառյալ Սոթք-Խոզնավար հատվածում, որտեղ նախորդ տարվա մայիսին ադրբեջանական զորքերի ապօրինի ներխուժման հայտնի դեպքը տեղի ունեցավ: Այս հարցերը, իհարկե, պետք է քննարկվեն և լուծում ստանան դելիմիտացիայի և դեմարկացիայի գործընթացում», - ասել է Մարուքյանը։Խալաֆովն այսօր, լրագրողների հետ զրույցում, ասել է, թե անկլավները՝ Ղազախի շրջանի 7 գյուղեր և Նախիջևանի Քյարքի, այժմ՝ Հայաստանի Տիգրանաշեն գյուղը Ադրբեջանին վերադարձնելու հարցերը ի թիվս այլ հարցերի պետք է լուծվեն Հայաստանի հետ սահմանազատման համատեքստում։     "
Քաղաքականություն,"Վերլուծաբանը թերահավատ է, որ առաջիկայում Երևանն ու Բաքուն կկարողանան պայմանավորվածության հանգել "," Հայաստանի ու Ադրբեջանի արտգործնախարարների՝ մայիսի 13-ին Դուշանբեում սպասվող հանդիպմանն ընդառաջ՝ Երևանում վերլուծաբանները թերահավատ են, որ կողմերին կհաջողվի նշանակալի առաջընթաց գրանցել բանակցություններում։Քաղաքագետ Տիգրան Գրիգորյանի խոսքով՝ մի կողմից՝ տևական ընդմիջումից՝ դեռևս 1999-ին Նախիջևանում կայացած Ռոբերտ Քոչարյան-Հեյդար Ալիև ուղիղ բանակցություններից հետո, առաջին անգամն է, որ Երևանն ու Բաքուն անմիջականորեն շփվում են միմյանց հետ։ Բայց մյուս կողմից՝ առկա են լուրջ խոչընդոտներ բանակցությունների հետագա ընթացքի համար։«Հայկական կողմն իր այդ 6 սկզբունքների մեջ առաջնային նշանակություն է տալիս անվտանգության հարցին, և, ինչպես նշել էր անվտանգության խորհրդի քարտուղար Արմեն Գրիգորյանը, խոսքն անվտանգության ինստիտուցիոնալ մեխանիզմների մասին է, իսկ անվտանգության ինստիտուցիոնալ մեխանիզմների մասին խոսելիս կարելի է ենթադրել երևի ինչ-որ անժամկետ խաղաղապահ առաքելության առկայությունը հակամարտության գոտում։ Սա, կարծում եմ, լուրջ խնդիր է լինելու և լուրջ խոչընդոտ է լինելու առաջընթացի համար բանակցություններում, որովհետև Ադրբեջանը դժվար թե համաձայնի, իրենց տեսանկյունից, իրենց տարածքում խաղաղապահ առաքելության, այսինքն՝ օտար զորքի տեղակայմանն՝ անժամկետ սկզբունքով», - ասաց քաղաքագետը։Գրիգորյանի կարծիքով՝ անգամ «իջեցված նշաձողի» պայմաններում Հայաստանն ու Ադրբեջանը կարող են անհաղթահարելի տարաձայնություններ ունենալ Լեռնային Ղարաբաղի կարգավիճակի հարցում։«Այսինքն, եթե նույնիսկ Հայաստանի իշխանությունները համաձայնեն ընդունել Արցախի որևէ կարգավիճակ Ադրբեջաի կազմում, ես չեմ կարծում, որ Բաքուն այս փուլում հակված է գնալ այդպիսի զիջման, որովհետև իրենց տեսանկույնից դա զիջում կլինի, քանի որ պատերազմի ավարտից հետո նրանք անընդհատ խոսում են հակամարտության ավարտված լինելու մասին, խոսում են այն մասին, որ չկա նույնիսկ տարածքային միավոր Լեռնային Ղարաբաղ, և Ալիևի համար դժվար է լինելու Լեռնային Ղարաբաղին ինչ-որ քաղաքական կարգավիճակի տրամադրումն Ադրբեջանի կազմում վաճառելը, իսկ քաղաքական կարգավիճակից ցածր ինչ-որ բանի տրամադրումն, ասենք, օրինակ, մշակութային ինքնավարության տրամադրումը, կարծում եմ, նույնիսկ այս իշխանությունները դրան չեն համաձայնվելու, որովհետև անվտանգության և իրավունքների հարցերով դա որևէ էական խնդիր չի լուծելու», - ասաց քաղաքագետը։  "
Քաղաքականություն,Իշխանությունների հեռացումից հետ ձևավորվելու է ազգային համաձայնության կառավարություն. Սաղաթելյան," Ազգային ժողովի փոխնախագահ, Հայաստան խմբակցությունից Իշխան Սաղաթելյանը այսօր Ֆրանսիայի հրապարակում տեղի ունեցող հանրահավաքի ընթացքում պատասխանելով հարցերին, թե իշխանությունների հրաժարականից հետո, ի՞նչ է լինելու, ներկայացրեց գործողությունների ծրագիրը:Սաղաթելյանը նշեց, որ իշխանությունների հեռացումից հետ ձևավորվելու է ազգային համաձայնության կառավարություն, իսկ թե ի՞նչ է անելու այդ կառավարությունը, Սաղաթելյանը մասնավորապես նշեց, որ պետք է բացառել Արցախի ցանկացած կարգավիճակ Ադրբեջանի կազմում, պետք է ամրապնդվի Հայաստանի և Արցախի անվտանգության համակարգը:Իշխան Սաղաթելյանը նաև անդրադարձավ մի շարք այլ կետերի ևս:«Նոր իշխանությունը կբացառի Հայաստանի ինքնիշխանության և տարածքային ամբողջականության հաշվին հաղորդակցության ուղիների ապաշրջափակման անվան տակ միջանցքի տրամադրում թշնամի երկրին: Ադրբեջանի կողմից ուժի կիրառման և ուժի կիրառման սպառնալիքի ներքո չի իրականացնի սահմանագծում և սահմանազատում: Հայաստան-Թուրքիա հարաբերություններում կբացառի որևէ համաձայնություն, որը հարցականի տակ կդնի հայ ժողովրդի հարենազրկման և ցեղասպանության իրողությունը, ինչպես նաև հայության հոգևոր-մշակութային ժառանգության կրող լինելու իրավունքը: Առաջնահերթ կարևորություն ենք տալու պարենային անվտանգությանը և պետական պահուստի խնդիրներին: Կարևորագույն խնդիր է դիտարկվելու հայ ռազմագերիների, պատանդառվածների ու պահվող այլ անձանց վերադարձը», - ներկայացրեց ընդդիմադիր պատգամավորը:Սաղաթելյանը նաև անդրադարձավ այն հարցադրմանը, թե ինչպես են նրանք հանսելու իշխանությունների հեռացմանը: Նա նշեց, որ պետք է ավելի մեծ թափով շարունակեն անհնազանդության ակցիաները, ավելի մեծ թվով քաղաքացիներ պետք է ներգրավեն այդ գործողությունների, իսկ թե ի՞նչ են անելու հաջորդիվ, Սաղաթելյանը խոստացավ անդրադառնալ երթից հետո:Հանրահավաքից հետո իշխանության հրաժարականը պահանջող ընդդիմությունը այժմ երթ է անցկացնում, ցուցարարները կրկին կվերադառնան Ֆրանսիայի հրապարակ, որտեղ կրկին ելույթներ են նախատեսված:Հայաստանի խորհրդարանական ընդդիմությունը ապրիլի վերջից բողոքի ակցիաներ է իրականացնում իշխանափոխության պահանջով, մայիսի 1-ի հանրահավաքում հայտարարվեց անհնազանդության ակցիաներ սկսելու մասին։Ընդդիմությունը պայքարը սկսել է Արցախի կարգավիճակի նշաձողը իջեցնելու վերաբերյալ վարչապետ Նիկոլ Փաշինյանի հայտարարությունից հետո։ Նրանք պնդում են՝ Փաշինյանի կառավարությունը մտադիր է Արցախը ճանաչել Ադրբեջանի կազմում։  "
Քաղաքականություն,"Փողոցում հավաքված են մարդիկ՝ զորախմբերով, որ փորձում են լուծել իրենց ունեցվածքի պահպանության հարցը. Անդրանիկ Քոչարյան"," ԱԺ Պաշտպանության և անվտանգության հանձնաժողովի նախագահ Անդրանիկ Քոչարյանն ընդդիմադիրների մոտ քաղաքական օրակարգ չի տեսնում, ասում է՝ նրանք ռևանշի ձգտող ուժեր են։«Այսօր փողոցում հավաքված են մարդիկ՝ իրենց զորախմբերով, որոնք փորձ են անում լուծել իրենց ունեցվածքի պահպանության հարցը», - «Ազատության» «Ֆեյսբուքյան ասուլիսի» ժամանակ հայտարարեց իշխանական պատգամավորը։Ստորև ներկայացնում ենք հատվածներ ասուլիսից.«Մեղադրանքներ պետք է չհնչեցնել, դրանց շուրջ պետք է բանավեճ ծավալել, պատճառները հասկանալ Շուշիի կորստի և Շուշիի կորստից դասեր քաղել ու ընդհանրապես մեր պատմությունից, ու մեր գործընկերները այդ ճանապարհով չեն գնում, որովհետև այդ ճանապարհով գնալու պարագայում իրենք շատ-շատ հարցերի պետք է պատասխանեն», - ասաց Անդրանիկ Քոչարյանը՝ պատասխանելով ընդդիմության մեղադրանքներին՝ Շուշիի կորստի հետ կապված։44-օրյա պատերազմի հանգամանքներն ուսումնասիրող քննիչ հանձնաժողովի նախագահը նշեց, որ հանձնաժողովը պետք է այդ հարցերի շուրջ հրավիրի նախկիններից՝ հասկանալու համար «մեր պարտությունը ինչպես կերտվեց, հատկապես Հոկտեմբերի 27-ից հետո»։«Եվ դա ինչ ընթացքով է տեղի ունեցել, որովհետև այսօր էլ ընդդիմության լիդերների մեջ կան մարդիկ, որոնք ուղղակի պատասխանատու են բանակը նման վիճակի հասցնելու համար, նույն Սեյրան Օհանյանը», - նշեց նա՝ հավելելով, որ Օհանյանն, օրինակ, պետք է պատասխանի հարցին, թե ինչու չի եղել մոբիլիզացիոն ռեսուրս։Իշխանությունները իրենց հասանելիք դասերը ոչ միայն քաղել են, այլև կառավարության ծրագրում ներառել են, թե ինչպես պետք է այս իրավիճակից դուրս գանք, վստահեցրեց «Քաղաքացիական պայմանագիր» խմբակցության ներկայացուցիչը։Վերջինս ընդդիմության քայլերում հստակ քաղաքական օրակարգ չի տեսնում, այլ սեփական ունեցվածքը պահպանելու ցանկություն. «Ես այնտեղ հստակ ընդդիմություն, ընդդիմադիր քաղաքական օրակարգ չեմ տեսնում, ես տեսնում եմ այնտեղ նախկինների՝ ռևանշի ձգտող ուժեր՝ իրենց ակնհայտ զորքերով, այսօր էլ մենք Գյումրիում տեսանք զորքերի առկայությունը, որը 18 թվականի հեղափոխության ընթացքում փորձ արվեց օգտագործվի, բայց դա չգլխատվեց, նրանք շարունակում են մնալ կենսունակ, այդ զորքերը օլիգարների շուրջ համախմբված, սպորտային կեցվածքով երիտասարդներ են։Այստեղ պետք է նայել ռևանշի ձգտող ուժերը, որոնք Ֆրանսիայի հրապարակում հիմա տեղակայված են, իրենք, ըստ էության, փորձ են անում իրենց ունեցվածքի պաշտպանության խնդիրը լուծել, որովհետև քաղաքական օրակարգ գոյություն չունի, քաղաքական հեռանկար չկա, այսօր փողոցում հավաքված են մարդիկ՝ իրենց զորախմբերով, որոնք փորձ են անում լուծել իրենց ունեցվածքի պահպանության հարցը», - հայտարարեց նա։Ըստ Անդրանիկ Քոչարյանի՝ Արցախի պաշտպանության հարցով բոլորը պետք է մտահոգվեն, և դա չպետք է արվի Երևանում՝ Ֆրանսիայի հրապարակում։Արձագանքելով ԱԺ փոխնախագահ, «Հայաստան» խմբակցության անդամ Իշխան Սաղաթելյանի հայտարարությանը, թե Արցախի պաշտպանության հարցն է իրենց օրակարգը, և Արցախը ամբողջությամբ վտանգված է, քանի դեռ Նիկոլ Փաշինյանն է իշխանության ղեկին, Անդրանիկ Քոչարյանն ասաց. «Արցախի պաշտպանության խնդիրը լուծվում է ոչ թե Ֆրանսիայի հրապարակում, այլ բուն Արցախում և Հայաստանի սահմանններում, այդ խնդրով բոլորս պետք է մտահոգված լինենք և կատարենք ծրագրային մոտեցումներ, այն խնդիրը պետք է փորձենք լուծել, որը նաև ներառված է կառավարության ծրագրի մեջ»։«Պարոն Սաղաթելյանը շատ լավ է, որ մտահոգված է, և Դաշնակցությունը մտահոգված է, բայց այդ մտահոգությունների շուրջ համախմբված երիտասարդությունը չգիտես՝ ինչու փոխանակ Արցախի խնդրին ավելի մոտ տիրույթում գտնվի, գտնվում է Ֆրանսիայի հրապարակում և Լաոյին արթնացնելով գնում են Գյումրի 80 անց մարդկանց ծեծելու», - հավելեց նա։Պաշտպանության հանձնաժողովի նախագահը չհամաձայնեց իրավապաշտպանների դիտարկումներին, թե բերման ենթարկվածներին զորահավաքների ուղարկելը նշանակում է պաշտպանական գերատեսչությունը ներգրավել քաղաքականության մեջ։Քոչարյանն էր Պաշտպանության նախարարության և ոստիկանության ներկայացուցիչների հետ քննարկել այս հարցը, նա ենթադրել էր, որ ընդդիմության նախաձեռնած ակցիաների մասնակից երիտասարդները եռամսյա հավաքներից և զինծառայությունից խուսափածներ են:«Ես ասել եմ՝ բոլոր այն բերման ենթարկվածները, որոնց մեջ կլինեն խուսափողներ կամ կասկածներ, որ նրանք ապօրինի ազատված են զինվորական ծառայությունից, բնականաբար նրանք այդ տվյալները պետք է փոխանցեն ՊՆ», - այսօրվա ասուլիսին ասաց նա՝ հավելելով, որ մեկ իրավապահ մարմինը փոխանցում է իր տեղեկատվությունը, և սա որևէ քաղաքական կողմ չունի։Անհնազանդության տարբեր ակցիաներից ոստիկանություն բերման ենթարկված քաղաքացիներին սահման ուղարկելու իր առաջարկը վախեցնելու նպատակ չի ունեցել, շեշտեց Քոչարյանը՝ պարզաբանելով՝ առաջարկը կորցրած ռեսուրսը վերականգնելու ուղի գտնելու մասին է։«Սա տևական ժամանակ տեսադաշտից դուրս մնացած այն ռեսուրսի մասին է, որը որ թվում է թե մեր երկիրն ունի՝ պաշտպանական համակարգն ունի, բայց եթե նա էդ ռեսուրսը կորցրել է ինչ-ինչ ճանապարհով՝ թե՛ զորակոչի, թե՛ եռամսյա հավաքների, ես առաջարկել եմ դա վերականգնման ուղի գտնել՝ հենց հաշվի առնելով նրանց ակտիվ մասնակցությունը փողոցային պաշտպանություն կազմակերպելուն։ Լավ կլինի, որ մեր սահմանների պաշտպանությանը նույնպես իրենք շատ ակտիվ մասնակցեն արդեն որպես պետական պատվեր», - ասաց Ազգային ժողովի պաշտպանության հանձնաժողովի նախագահը։Ամբողջությամբ կարող եք դիտել ստորև.   "
Քաղաքականություն,Ընդդիմության պայքարը կապված է ՌԴ-ի հետ. Մոսկվան Փաշինյանից զիջումներ է փորձում կորզել. քաղաքագետ," Ընդդիմության պայքարը կապված է Ռուսաստանի հետ, «Ազատության» հետ զրույցում ասում է քաղաքագետ Ստեփան Գրիգորյանը՝ նշելով՝ Ռուսաստանն ուզում է Նիկոլ Փաշինյանից ստանալ Ռուսաստան-Բելառուս միութենական պետության մեջ մտնելու համաձայնություն, ինչպես նաև զիջումներ կորզել Ղարաբաղի հարցում։Շեշտելով, որ Ռուսաստանն այսօր մեկուսացված է՝ քաղաքագետը նկատում է՝ Մոսկվան Բաքվի և Անկարայի միջոցով ուզում է շրջանցել պատժամիջոցները, ինչպես նաև ուզում է, որ Թուրքիան վետո դնի Ֆինլանդիայի և Շվեդիայի անդամակցությանը ՆԱՏՕ-ին։«Դա է պատճառը, գինը, որ էդ երկրների արժեքը, կարևորությունը մեծանում է Ռուսաստանի համար։ Թուրքիան ու Ադրբեջանն էլ ի՞նչ են ասում, ասում են՝ «ստիպի, որ Նիկոլ Փաշինյանը զիջումներ անի Ղարաբաղի հարցում»։ Հիմա Նիկոլ Փաշինյանը փորձում է խուսափել, մանևրում է, ու Պուտինը տեսնում է, որ չի կարող ճնշել, դժվար է, Հայաստանը ոտքի է կանգնում, դրսից չի կարող ճնշել, ճնշում է ներսից ու իր 5-րդ շարասյունը դնում է այդ պայքարի մեջ։ Ցավում եմ, որ ոչ բոլոր քաղաքական ուժերն են ընդդիմադիր դա հասկանում ու կամա թե ակամա դառնում են ռուսական քաղաքականության իրականացնողը Հայաստանի ներսում», - ասաց Գրիգորյանը։Քաղաքագետը համաձայն է նաև Հայաստանի առաջին նախագահ Լևոն Տեր-Պետրոսյանի գնահատականի հետ, թե «ընթացիկ ներքաղաքական առճակատումը» ոչ թե ուժեղացնում, այլ ավելի է թուլացնում Հայաստանի դիրքերը բանակցություններում:  Գրիգորյանի հետ հարցազրույցն ամբողջությամբ կարող եք դիտել ստորև․  "
Քաղաքականություն,Ընդդիմությունը հանրահավաք է անցկացնում Գյումրիում," Գյումրիում մեկնարկել է «Դիմադրության» շարժման հանրահավաքը: Ելույթներով հանդես են գալիս քաղաքական, մշակութային գործիչներ: «Մենք կողմ ենք մեր հարևանների հետ կայուն, զարգացած հարաբերություններ պահպանելու և երկարաժամկետ խաղաղության, բայց այդ խաղաղությունը պետք է լինի ոչ մեր ինքնության, մեր տարածքային ամբողջության, մեր թասիբի, մեր ինքնասիրության հաշվին, իսկ այս կառավարությունը` ամենաթողության հետևանքներով, անընդհատ տանում է պարտությունների և զիջումների», - հայտարարեց «Հայաստան» խմբակցության պատգամավոր Վահե Հակոբյանը:Գյումրի ընդդիմադիրները հասան ավտոերթով: Նրանց ճանապարհը, սակայն, Երևան-Գյումրի մայրուղու Հոռոմի հատվածում փակել էին շիրակցի գերիների հարազատները:  "
Քաղաքականություն,Ընդդիմադիրներն ավտոերթով ուղևորվում են Գյումրի," «Դիմադրություն» շարժումը ավտոերթով ուղևորվում է Գյումրի: Կեսօրն անց այնտեղ հանրահավաք է նախատեսված:Վարչապետի հրաժարականը պահանջող ընդդիմադիրները հայտարարել են, որ այսօր Երևանում հանրահավաք նախատեսված չէ, Ֆրանսիայի հրապարակում 17:00-ին արցախցիները հանդես կգան մշակութային ծրագրով, իսկ արդեն վաղը հանրահավաք է ծրագրված, որը ինչպես լրագրողների հետ զրույցում նշեց «Պատիվ ունեմ» խմբակցության քարտուղար Հայկ Մամիջանյանը, լինելու է «կարևորագույն, հուժկու, մեծ»:Երեկ նրանք ավտոերթով Վանաձոր էին հասել, որտեղ նաև հանրահավաք էին անցկացրել:Անհնազանդության ակցիաները Երևանում մեկ շաբաթ է, ինչ սկսվել են: Ընդդիմությունը պայքարը սկսել է Արցախի կարգավիճակի նշաձողը իջեցնելու վերաբերյալ վարչապետ Նիկոլ Փաշինյանի հայտարարությունից հետո։ Նրանք պնդում են՝ Փաշինյանի կառավարությունը մտադիր է Արցախը ճանաչել Ադրբեջանի կազմում։  "
Քաղաքականություն,«Սա պայքար է հանուն հայրենիքի». Ընդդիմադիրներն այսօր Վանաձորում էին ," Վարչապետ Փաշինյանի հրաժարականը պահանջող ընդդիմադիրներն այսօր ավտոերթով հասան Վանաձոր։ Արցախ պուրակում հրավիրված հանրահավաքին ընդդիմության առաջնորդները ելույթներում խոստացան անվտանգ երկիր ու արժանապատիվ կյանք։ Ասացին՝ իշխանության գալու դեպքում Արցախը հետ են բերելու։ Հակադարձեցին մեղադրանքներին, թե աթոռակռիվ են տալիս և միասնության կոչ արեցին։«Սա պայքար է հանուն հայրենիքի, պայքարի չի հանուն իշխանության, ոնց որ փորձում են ներկայացնել գործող իշխանությունները: Մենք իրոք հասկանում ենք, որ հայրենիք ենք կորցնում, դուրս ենք եկել պայքարելու մեր երկրի համար, մոր ժողովրդի համար, որպեսզի ունենանք անվտանգ Հայաստան, անվտանգ Արցախ և մեր մեծ հայրենիքում լավ ապրող, արժանապատիվ քաղաքացի», - ասաց «Պատիվ ունեմի» անդամ, ԱԱԾ նախկին տնօրեն Արթուր Վանեցյանը:Նրանք գործող իշխանություններին և անձամբ Նիկոլ Փաշինյանին մեղադրեցին անցած 4 տարիներին խոստումները տապալելու մեջ։«Մի հատ իրար հարցրեք՝ լա՞վ եք ապրում, ապահո՞վ եք ապրում, վտանգ կա՞, էլ ի՞նչ եք ուզում իրարից բացի միասնությունից, բացի պայքարից, պայքարելու ներքին թշնամու, ներքին թուրքի և արտաքին թուրքի դեմ, ուրեմն միասնություն է պետք մեզ», - հայտարարեց մշակույթի գործիչ Ռուբեն Հովհաննիսյանը:Հանրահավաքին ներկա էին նաև Հանրապետական կուսակցության անդամներ, որոնք բարձր պաշտոններ են զբաղեցրել նախկին իշխանության օրոք։ Վանաձորը 17 տարի ղեկավարած և բազմաթիվ կոռուպցիոն քրեական գործերով անցած Սամվել Դարբինյանը ծափերով ու վանկարկումներով էր արձագանքում ելույթներին, որով ընդդիմադիրները դատապարտում էին իրեն փոխարինած նախկին համայնքապետ Մամիկոն Ասլանյանի կալանավորումը։ Նա արդեն 5 ամիս կալանքի տակ է կոռուպցիոն մեղադրանքներով։«Մենակ նրա համար, որ Մամիկոն Ասլանյանը չի կզել էս իշխանությունների տակ, էսօր գտնվում է բանտում, ու էս քաղաքն անտեր վիճակում է գտնվում, ամբողջ քաղաքապետարանի աշխատանքները մեծամասնությամբ պարալիզացված են: Սա է էս իշխանության դեմքը, ժողովրդավարությունից, մարդու իրավունքներից, ազատ ընտրելու և ընտրվելու իրավունքից խոսող իշխանությունը այստեղ էլ է խաբել, հետևաբար օր առաջ սրանց պետք է հեռացնել», - նշեց ակցիայի առաջնորդներից Իշխան Սաղաթելյանը:Հանրահավաքից փոքր-ինչ հեռու հավաքվել էին մի խումբ քաղաքացիներ և ընդդիմադիրներին ու նրանց վանաձորյան հանրահավաքը դատապարտող հայտարարություններ հնչեցրել, կոչ արել հեռանալ Վանաձորից։ Սրան ընդդիմադիրներն արձագանքեցին ամբիոնից. «Էստեղ 1-2 մարդիկ կային, կարելի է ասել սադրիչներ, ասում էին ՝ ինչո՞ւ եք եկել Վանաձոր, մենք, որ Երևանում ամեն օր հանրահավաք ենք անում, հո Երևանի համար չենք անում էդ հանրահավաքը, հո չենք անում, որ Ֆրանսիայի հրապարակը մնա հայկական, Հայաստանի համար է էս ամեն ինչը»:Հանրահավաքը մոտ կես ժամից դադարեցվեց հորդառատ անձրևի պատճառով։ Շուրջ մեկ շաբաթ Երևանում ընթացող բողոքի ակցիաներից հետո սա ընդդիմադիր առաջնորդների առաջին մարզային այցն էր, նրանք խոստացան շարունակել դրանք։   "
Քաղաքականություն,«Անգործության արդյունքն աղետն է». Ֆրանսիայի հրապարակում ընդդիմության հանրահավաքն է," Երևանի Ֆրանսիայի հրապարակում ընդդիմության այսօրվա հանրահավաքը երաժշտական կատարմամբ մեկնարկեց: Հավաքվածների համար երգեց ՀՀԿ-ական նախկին պատգամավոր Շուշան Պետրոսյանը:Արթուր Վանեցյանի ղեկավարած «Հայրենիք» կուսակցության անդամ Սոս Հակոբյանը դիմեց բոլոր նրանց, ովքեր դժգոհ են «Քաղաքացիական պայմանագրի» ու վարչապետ Նիկոլ Փաշինյանի կառավարումից, սակայն չեն մասնակցում հանրահավաքներին, քանի որ չգիտեն, թե որն է այս շարժման ապագան, ով է լինելու լիդերը հաջողության հասնելու դեպքում և այլն: Նա կոչ արեց գալ հրապարակ, հայտնել մտահոգությունների մասին, բեմում ելույթ ունենալ, որովհետև ինչպես նշեց` սա միայն մի քանի քաղաքական ուժերի պայքար չէ, «այլ պետք է դառնա ողջ Հայաստանի պայքարը»:«Այդ մտահոգությունները չպետք է մեզ պարալիզացնեն, չպետք է դրդեն մեզ անգործության, որովհետև անգործության արդյունքն աղետն է, անգործության արդյունքում մենք հնարավորություն ենք տալիս Նիկոլ Փաշինյանին մեր փոխարեն կայացնել որոշումներ մեր երկրի ապագայի համար», - հայտարարեց նա:«Պատիվ ունեմ» խմբակցության պատգամավոր Տիգրան Աբրահամյանն էլ, անդրադառնալով ԱԺ «Քաղաքացիական պայմանագիր» խմբակցության անդամ, Պաշտպանության հանձնաժողովի նախագահ Անդրանիկ Քոչարյանի առաջարկին` անհնազանդության տարբեր ակցիաներից ոստիկանություն բերման ենթարկված քաղաքացիներին սահման ուղարկել, ասաց, որ այստեղ հավաքված մարդկանց համար Պաշտպանության նախարարության համար ծառայելը պատիվ է, ոչ թե պատիժ:Իշխանական պատգամավոր Անդրանիկ Քոչարյանը ենթադրում է, որ նրանք եռամսյա հավաքներից և զինծառայությունից խուսափածներ են:ԱԺ փոխնախագահ, «Հայաստան» խմբակցության պատգամավոր Իշխան Սաղաթելյանը հանրահավաքի ավարտին հայտարարեց, որ շարժումը պետք է ընդլայնվի այնքան, մինչև հասնեն իրենց նպատակին: Նա հայտնեց, որ ավտոերթ է վաղը նախատեսված Երևանում, մեկ այլ միջոցառում` հանրահավաք` Վանաձորում: Առավոտյան, նրա հաղորդմամբ, ավտոերթով կմեկնեն Լոռի: Երեկոյան Ֆրանսիայի հրապարակում կրկին նախատեսված է հանրահավաք, որին կհաջորդի հերթական երթը:Այսօր` ավելի վաղ, իշխանությունների հրաժարականը պահանջող ընդդիմադիրները կրկին ակցիաներ են անցկացրել, որոնք առանց միջադեպերի չեն անցել։ Ոստիկանությունը կրկին ուժ է կիրառել՝ բերման ենթարկելով տասնյակ ցուցարարների։Ընդդիմությունը պայքարը սկսել է Արցախի կարգավիճակի նշաձողը իջեցնելու վերաբերյալ վարչապետ Նիկոլ Փաշինյանի հայտարարությունից հետո։ Նրանք պնդում են՝ Փաշինյանի կառավարությունը մտադիր է Արցախը ճանաչել Ադրբեջանի կազմում։   "
Քաղաքականություն,Ոստիկանության ձեռագիրը անփոփոխ է. իրավապաշտպաններ," Հայկ Սահարյանին անհնազանդության ակցիաների տարբեր հասցեներից ոստիկանները անընդհատ բերման են ենթարկում, ձեռքի վնասվածքն է ցույց տալիս։ Պնդում է՝ խաղաղ ցուցարար է, բերման ենթարկելու ոչ մի հիմք. - «Ես ոչ մի գործողություն չէի անում, ընդամենը կանգնած էի ժողովրդի մեջ։ Էս էլ երկրորդ օրն ա, ինձ հենց էնպես բերման են ենթարկում։ Երեկ էլ Մասիվի բաժնում եմ էղել»։Այսօր վարչապետ Փաշինյանի հրաժարականը պահանջող ընդդիմադիրների շարքերից 59 հոգի է բերման ենթարկվել։Վարդան Նազարյանը Ոստիկանության Կենտրոնի բաժանմունքից դուրս եկավ, նա պնդում է, թե հանգիստ քայլում էր. - «Վեց-յոթ կարմիրբերետավորներ մենակ ինձ են ուզեցել տանեն ու զոռով են տարել, բիրտ ուժ կիրառելով»։Վարդգես Մանուկյանին նստացույցի վայրից են բաժին բերել. - «Նստած էին, նստացույց էինք անում։ Մի աղջիկ կար, ձեռը միկրոֆոն կար։ Կոշտ, կոպիտ վերաբերմունք ցուցաբերեցին, մոտեցա, ասացի, որ տենց չի կարելի, հավաքեցին ձեռիցս ու տարան»։Մանուկյանն ասում է, որ ոստիկաններին հասցրել է տեղեկացնել, որ հաշմանդամություն ունեմ, պատերազմի մասնակից է, և այդպիսով բերման ենթարկելու պրոցեսը փափուկ է անցել։Երկու օր առաջ Հանրապետության հրապարակում մի խումբ ակցիա էր իրականացնում վարչապետ Փաշինյանի նկարով դիմակներով։ Նրանց էլ բերման ենթարկեցին։Իրավապաշտպան Արթուր Սաքունցի կարծիքով, ոստիկաններին այս ակցիան ընդհանրապես չպետք է հետաքրքրեր. - «Նիկոլ Փաշինյանի դիմակով էլ կարող են լինել, Սերժ Սարգսյանի դիմակով էլ կարող են լինել, Ռոբերտ Քոչարյանի դիմակով էլ կարող են լինել, Պուտինի էլ, Բայդենի էլ, կարող են Էրդողանի էլ, ասենք թե։ Բայց դա չի նշանակում, որ էդ դիմակի համար․․․ դա աբսուրդ է»։«Ոստիկանության ձեռագիրը անփոփոխ է», - արձագանքում իրավապաշտպան Նինա Կարապետյանցը։ Նրանք, ասում է, հաճախ անհամաչափ ուժ են կիրառում ցուցարաների նկատմամբ. - «Գետնին տապալած վիճակում հաճախ մի քանի ոստիկաններով շարունակում են նաև հարվածել, շարունակում են օդում կախված ցուցարարին, որին հեռացնում են տարածքից, բռունցքով դեմքին, որովայնին, գլխին հարվածներ հասցնել։ Դա նորմալ չի ու կապ չունի դրանից առաջ ցուցարարը հայհոյանք է տվել, ինչ-որ գործողոթյուն է արել, արդեն իսկ ինքը ֆիքսված է ու տեղափոխվում է դեպի ոստիկանական մեքենա»։Ոստիկանությունն, ըստ իրավապաշտպանի, նոր փաթեթավորում է ստացել, բայց ամենևին չի բարեփոխվել՝ Մարտի 1-ի, «Էլեկտրիկ Երևանի» ու Սարի թաղի պատկերն է. - «Նույն ոստիկանությունն է, ուղղակի այն տարբերությամբ, որ երբ որ ստանում են հրահանգ գործել հանգիստ ու հանդարտ, գործում են հանգիստ ու հանդարտ, որ պահին հրահանգ են ստանում՝ ֆիզիկական ուժ կիրառել, այդ պահից իրենք անցնում են անտրամաբանական, անբացատրելի և անհամաչափ ուժ կիրառելուն, ուրիշ ոչ մի տարբերություն չկա»։Կարապետյանցն ընդգծում է, որ կան դրվագներ, որտեղ ոստիկանական գործողությունները համաժեք են։ «Բաղրամյան, Դեմիրճյան խաչմերուկում ցուցարարները փորձեցին գնալ բախման, ակնհայտ բախման էին գնում և սադրում էին, ոստիկանությունն իրեն բավականին, գոնե այն պահի դրությամբ, որ ես եմ նայել, բավականին զուսպ ու հավասարակշռված պահեց»։Ոստիկանության պետի տեղակալ Արա Ֆիդանյանը համաձայն է, որ բարեփոխվելու տեղ ունեն, բայց ընդգծում է՝ անհամաչափ ուժի կիրառման միայն մեկ դեպքով է, որ նյութեր են նախապատրաստվում։ 9 դեպքով ոստիկանությունում ծառայողական քննություն է նշանակվել. - «Նույնիսկ քրեադատավարական կարգավորումներով անձին բերման ենթարկելն իրենից ներկայացնում է տվյալ անձի նկատմամբ որոշակի ուժի կիրառում»։«Շատ դժվար է ոստիկանության վիճակը, որովհետև ցույցի մասնակիցները իհարկե շատ դեպքերում սադրում են։ Ոստիկանությունը մի դեպքում պարտավոր է խաղաղ ցույցի կանոնները խախտողներին առանձնացնի և նրանց պատասխանատվության ենթարկի, որը տեսանք Արմեն Մարտիրոսյանի, Սոս Ջանիբեկյանի, առանձին կոնկրետ քաղաքացիների դեպքերում, բայց մյուս կողմից էլ ցույցի մասնակիցների նկատմամբ ուժի անհամաչափ կիրառման դեպքեր ենք արձանագրում», - ասաց Սաքունցը։Հելսինկյան քաղաքացիական ասամբլեայի Վանաձորի գրասենյակը իրավապահների գործողությունների մշտադիտարկում է իրականացնում։ Արթուր Սաքունցն ասում է, որ արդեն իսկ ոստիկանների կիրառած բռննությունների վերաբերյալ 4 հաղորդում են ներկայացրել դատախազություն ավելի քան 30 դրվագներով ՝ հայհոյել-ծեծելուց մինչև ցուցարարի գրպանից գումար թռցնելը։    "
Քաղաքականություն,"Հակաժողովրդավարական ուժերը պիտի համակերպվեն ժողովրդի քվեի հետ. Արսեն Թորոսյան
"," Իշխող «Քաղաքացիական պայմանագիրը» ներքաղաքական ճգնաժամ չի տեսնում: Խմբակցության պատգամավոր Արսեն Թորոսյանի խոսքով` մի անգամ չստացված և ժողովրդի քվեով մարած շարժումը ընդդիմությունը փորձում է նորից արթնացնել, որը ըստ նրա` հաջողություն չի ունենա: «Ազատության» հետ զրույցում պատգամավորը պնդում է` վարչապետի հրաժարականի պահանջով փողոց դուրս եկած ընդդիմությունը կեղծ օրակարգ ունի:Ստորև ներկայացնում ենք հատված հարցազրույցից.Արսեն Թորոսյան. - Մենք ներքաղաքական ճգնաժամ չենք տեսնում, եթե շատ անկեղծ ասեմ, նույնիսկ անցյալ տարի էլ տեսնում էինք մասամբ, երբ որ գնացինք լուծումների: Եվ չի կարելի պարզապես, ասենք, 3-4 ամիսը մեկ արտահերթ ընտրություններ անել և ասել, որ քանի որ փողոցում կան մեր 12 հազար քաղաքացի կամ 50 հազար քաղաքացի, կապ չունի, մենք պետք է գնանք արտահերթ ընտրությունների: Արտահերթ ընտրությունները եղել են, եղել են ազատ և արդար, ինչպես և նախկին ընտրությունները, և կլինեն հերթական ընտրություններ 2026 թվականին, որին կարող են մասնակցել թե՛ այսօրվա ընդդիմադիր ուժերը, իմ կարծիքով` իրենք շանս չեն ունենա, իհարկե, անցնելու այլևս խորհրդարան` տեսնելով, թե ինչ են հիմա իրենք անում, թե՛ այլ ուժեր նոր խորհրդարան ձևավորելու համար:Կարծում եմ` պետք է ողջամտությունը, այնուամենայնիվ, իրենց մոտ էլ, իրենց մտքում էլ հաղթի, և հասկանանք` ուր են գնում. ի վերջո, գալիս են կառուցողական բանավեճի, որը, ի դեպ, ես մոտավորապես համարում եմ, որ կամուրջները գրեթե այրված են այդ առումով, իրենք են այրել, ոչ մենք, թե պետք է ագրեսիվացման տանեն, որպեսզի սևերես չլինեն իրենց աջակիցների առաջ: Դա էլ, գիտեք, ինչի է բերում:«Ազատություն». - Այդ սցենարն էլ չի՞ անհանգստացնում ձեզ…Արսեն Թորոսյան. - Իհարկե, անհանգստացնում է, և մեզ անհանգստացնում է մեր ցանկացած քաղաքացու առողջություն, կյանք և բարեկեցություն, և նաև դրանով է պայմանավորված, որ մենք շատ ողջախոհ ենք գտնվում նույնիսկ ինչ-որ չափ սահմաններն անցնող դեպքերում և փորձում ենք զսպվածության կոչերով այդ ամեն ինչը կարգավորել, ոչ թե, օրինակ, միանգամից ոստիկանությունը ուժ է կիրառում այդ դեպքերում:«Ազատություն». - Ինչո՞ւ եք ասում, որ կամուրջները այրված են, գուցե նախաձեռնե՞ք, այնուամենայնիվ, երկխոսության փորձ:Արսեն Թորոսյան. - Մենք պատրաստ ենք:«Ազատություն». - Երեկ ձեզ առաջին նախագահն էլ էր նման հուշում արել` հանգուցալուծելու այս վիճակը:Արսեն Թորոսյան. - Ախր այնքան պարզ բաների մասին ենք խոսում: Երեկ Ազգային ժողովում կար հարց ու պատասխանը, հարց ու պատասխանի ժամանակ վարչապետը պատասխանում էր իրենց իսկ տված հարցին, թողեցին, գնացին մարդիկ, սկսեցին կոչեր անել: Իրենց իրավունքն է, բայց այդ նախաձեռնելը տեղի է ունենում մեր Ազգային ժողովի առաջին նիստից: Մենք ասում ենք` եկեք, խոսենք, իրենք ասում են` ձեզ հետ խոսելու բան չունենք, մենք գնում ենք ձեր հրաժարականը պահանջելու: Պահանջեք, դա էլ է ձեր իրավունքը, բայց պահանջելու արդյունքում մենք ժամանակին տվել ենք հրաժարական, վարչապետը տվել է հրաժարական, կառավարությունը դարձել է ժամանակավոր, տեղի են ունեցել ընտրություններ, ընտրությունների արդյունքում եղել է այս պատկերը: Կլինեն նոր ընտրություններ, կլինի այլ պատկեր, իրենք կձևավորեն իշխանությունը, իհարկե ես չեմ ուզենա, որ որևէ հակաժողովրդավարական ուժ ձևավորի իշխանությունը Հայաստանում, որովհետև մենք գիտենք` դա ինչով է հղի, իրենք կլինեն իշխանություն: Չի ձևավորվի, իրենք պետք է համակերպվեն ժողովրդի քվեի հետ:«Ազատություն». - Դուք խոստումների դիմաց եք այդ քվեն ստացել, որը ևս այսօր` ընտրություններից համարյա մի տարի անց, ընդդիմադիրները հիշեցնում են` վերադարձնել գերիներին, դա տեղի չի ունեցել, Արցախի վերջնական կարգավիճակի հարցով բանակցություններ վարել` ինքնորոշման սկզբունքի վրա, այնինչ, ասում են` խաբել եք, հիմա այս գործողությունը տանում է Ադրբեջանի կազմում Ղարաբաղը:Արսեն Թորոսյան. - Սխալ են ասում, չենք խաբել, գերիների վերադարձի պրոցեսը, բոլորը շատ լավ հասկանում են, որ եթե բանալին մեր ձեռքում լիներ, դա մեկ օրում տեղի կունենար, և գերիների հարցը` Ադրբեջանի կողմից ճնշում գործադրելու որպես մեզ վրա գործիք շարունակում է օգտագործել, և մենք այդ շատ նեղ հորիզոնում փորձում ենք մեր համաքաղաքացիներին, մեր եղբայրներին վերադարձնել Հայաստան, և շատերին վերադարձրել ենք, շատերին չենք վերադարձրել, դժբախտաբար: Բայց այդ ջանքերը օրուգիշեր տարվում են: Ի՞նչ է նշանակում` խոստացել ենք: Այո, խոստացել ենք և տեր ենք մեր խոստմանը:Ինչ վերաբերում է Արցախի ինքնորոշմանը, դրա մասին բազմիցս վարչապետը խոսել է, և մենք Արցախի իր պատմական հողերում ապրելու իրավունքների ամենամեծ պաշտպանն ենք եղել և լինելու ենք` բոլոր իրավունքներով այդ քաղաքացիների և այդ պրոցեսը առաջ ենք խաղացնելու, բայց միևնույն ժամանակ մենք ազնիվ ենք` ի տարբերություն մեր շատ քաղաքական հակառակորդների, երբ որ այդ ամեն ինչը համեմվում է բաժակաճառային հայրենասիրությամբ, և հետո մենք ունենում ենք այն, ինչ ունենում ենք:  "
Քաղաքականություն,"Երևանում շարունակվում են ընդդիմության բողոքի ակցիաները, կան բերման ենթարկվածներ"," Իշխանությունների հրաժարականը պահանջող ընդդիմադիրների այսօրվա ակցիաները ևս առանց միջադեպերի չանցան։ Ոստիկանությունը կրկին ուժ կիրառեց՝ բերման ենթարկելով տասնյակ ցուցարարների։Արցախի հարցում իշխանություններին անհարկի զիջումների համար մեղադրող ընդդիմադիրները այսօր կեսօրին Ֆրանսիայի հրապարակում խմբերի բաժանվեցին և սկսեցին տարբեր ուղղություններով երթեր անցկացնել։ Լարված կետերից մեկը Հաղթանակի կամուրջն էր, որտեղ հրմշտոց էր սկսվել: Այստեղ «Ազատության» տեսախցիկը արձանագրել է, թե ինչպես են ոստիկանները փորձում բերման ենթարկել իրենց նախկին ղեկավարին՝ Վալերի Օսիպյանին։Նիկոլ Փաշինյանի իշխանության հենց առաջին օրերին ոստիկանապետ նշանակված Օսիպյանը այժմ մասնակցում է ընդդիմության ցույցերին։ Ավելի ուշ «Հայաստան» դաշինքը հայտարարեց, թե Օսիպյանն ազատ է արձակվել։Այդ նույն ժամանակ Բաղրամյան պողոտայով երթ իրականացնող ցուցարարների մեկ այլ խումբ՝ տեղեկանալով՝ ինչ է եղել Հաղթանակի կամրջին, որոշեց Բաղրամյանն ամբողջությամբ փակել, րոպեներ անց այստեղ էին կարմիր բերետավորներն: Ցուցարարների այս խումբն առաջնորդողներից «Հայաստան» խմբակցության պատգամավոր Գեղամ Մանուկյանն ընդգծեց՝ ոստիկանության պարտականությունն է ապահովել իրենց խաղաղ ակցիայի իրականացումը, այլ ոչ սա:«Հստակ է՝ կարմիր բերետավորները օրենքը մի կողմ թողած շարժվում են մեկ մարդու համար՝ շեֆին դուր գալու, կան տեղեկություններ` այդ տեսանյութերը հետո տանում են Նիկոլ Փաշինյանի են ցուցադրում», - ասաց Մանուկյանը:Երկրորդ նախագահ Ռոբերտ Քոչարյանի որդին՝ Լևոն Քոչարյանն էլ էր այնտեղ, նրա կարծիքով ոստիկանները փորձում են վախեցնել մարդկանց. «Բայց միանշանակ կարող եմ ասել, որ դա հակառակ էֆեկտն է ունենում: Ու ինձ թվում է՝ իրենք էլ են զգացել, մենք երեկ էլ, որ երթով իջնում էինք, Հրազդան մարզադաշտի մոտ 33 հոգու բերման ենթարկեցին ու ինձ կարծես հատուկ չարեցին, որովհետև հասկացան, որ հակառակ է իրենց համար աշխատում», - նշեց նա:Ցուցարարները այնուհետև շարժվեցին Բարեկամության հրապարակ, այնտեղ ևս մի քանի րոպեով փակեցին փողոցները, հետո շարունակեցին քայլերթը Կոմիտասի պողոտայով, այստեղ կրկին իրադրությունը սրվեց: Այս միջադեպից հետո ցուցարարները երթով վերադարձան Ֆրանսիայի հրապարակ, որը փակել են կիրակի օրվանից։Այս օրերին իշխանությունների հեռացման պահանջով մի քանի ցույցեր են եղել նաև մարզերում, այսօր նաև Գյումրիում է երթ անցկացվել:Ինչպես նախորդ օրերին այսօր էլ ընդդիմադիրները երեկոյան Ֆրանսիայի հրապարակում հանրահավաք են անցկացնում։    "
Քաղաքականություն,Անդրանիկ Քոչարյանն առաջարկում է ակցիաներից բերման ենթարկված քաղաքացիներին ուղարկել սահման," Անհնազանդության տարբեր ակցիաներից ոստիկանություն բերման ենթարկված քաղաքացիներին սահման ուղարկել, առաջարկում է Պաշտպանության անվտանգության խորհրդարանական հանձնաժողովի նախագահը:«Լավ կլինի, որ այդ ակցիաներն ավարտվեն մեր մոբիլիզացիոն ռեսուրսի ավելացմամբ: Բերման ենթարկվածների մեջ մենք Հայաստանի քաղաքացուն ենք ուզում տեսնել, որը բանակի հարցում պետք է իր մասնակցությունը ունենա, եթե քաղաքական խնդիրը ձևակերպված է՝ Արցախի և Հայաստանի անվտանգությունը», - ասաց ​Ազգային ժողովի Պաշտպանության և անվտանգության հարցերի մշտական հանձնաժողովի նախագահ Անդրանիկ Քոչարյանը:Քոչարյանը ենթադրում է, որ նրանք եռամսյա հավաքներից և զինծառայությունից խուսափածներ են: Անդրանիկ Քոչարյանը երեկ այս մասին ֆեյսբուքյան գրառում էր արել՝ այսօր էլ նրա ղեկավարած հանձնաժողովն արդեն անցավ գործի. «Կոչ եմ անում Հայաստանի Հանրապետության ոստիկանությունը և Ազգային անվտանգության ծառայությանը հավաքագրել նշված քաղաքացիների տվյալները և դրանք փոխանցել Հայաստանի Հանրապետության պաշտպանության նախարարությանը»:Հանձնաժողովի քննարկմանը իշխանական պատգամավորներից բացի՝ հրավիրվել ու մասնակցում էին Ոստիկանապետի տեղակալը, Ռազմական ոստիկանության պետը, Պաշտպանության նախարարության զորակոչային և զորահավաքային համալրման ծառայության պետը. բոլորը ողջունեցին Քոչարյանի առաջարկը: «Պատրաստ ենք անհրաժեշտ աշխատանքը կատարել», - ասաց ռազմական ոստիկանության պետը:«Շատ լավ կլիներ, որպեսզի առավել պատրաստված երիտասարդներ, այդ թվում նաև մեծ հայրենասիրության գաղափարներով լցված, կարողանան իրենց մասնակցությունը բերել մեր սահմանների պաշտպանությանը և Արցախի Հանրապետության պաշտպանությանը», - նշեց Ռազմական ոստիկանության պետ Աշոտ Զաքարյանը:

Ոստիկանության պետի տեղակալ Արթուր Մարտիրոսյանն էլ տեղեկացրեց՝ բերման ենթարկված բոլոր անձանց տվյալները կան, կուղարկեն Պաշտպանության նախարարություն. «Մենք կփորձենք փոխանցել այդ ամբողջ տեղեկատվությունը Պաշտպանության նախարարության մեր գործընկերներին, որոնք կնույնականացնեն՝ անձինք հանդիսանում են զորահավաքային տարիքի և կփորձեն զորակոչել»:

Իշխանական պատգամավորներն էլ ասացին, որ սա պարզապես հանրային պահանջ է, իրենց բազմաթիվ քաղաքացիներ են գրում արդարության պահանջով՝ ինչո՞ւ են իրենց որդիները ծառայում, կամ զորահավաքում ներգրավվում, իսկ ցուցարարները՝ ոչ: Հայաստանի ու Արցախի անվտանգությամբ մտահոգվածները ոչ թե Երևանի կենտրոնում, այլ սահմանին պիտի լինեն, կարծում են այս պատգամավորները:«Եթե այդքան մտահոգ են, ես կարծում եմ, լավագույն հնարավորությունն է՝ հայրենիքի համար մտահոգվելու հայրենիքի սահմանին​», - նշեց «Քաղաքացիական պայմանագրից» Վահագն Ալեքսանյանը:

Այս թեմայով քաղաքական շահարկումներն անընդունելի են համարում, Անդրանիկ Քոչարյանն ասաց՝ հայրենիքի պաշտպանությանը բոլորը պիտի մասնակցեն, «թակեք բոլորիս դռները»:«Դրա համար կան հատուկ կառույցներ, եթե կան բանակից խուսափողներ, միտինգի վայրից չպիտի բռնեն տանեն, սա նորմալ չի, «վհուկների որսի» նմանվող ինչ-որ իրավիճակ է», - ընդգծեց իրավապաշտպան Նինա Կարապետյանցը:Իրավապաշտպանի տպավորությամբ՝ խորհրդարանական հանձնաժողովի նախագահը չի պատկերացնում թե ինչ է անում, Պաշտպանության նախարարությանը ներքաշում է քաղաքական խաղերի մեջ. «Էս ի՞նչ ցուցակների փոխանցումների են անցել, սա արդեն վերջնական ադեկվատությունից դուրս գալու պրոցեսն է»:​«Ոստիկանության բաժիններ բերման ենթարկված քաղաքացիների տվյալները ոստիկանությունն իրավունքի չունի ներկայացնելու կամ տրամադրելու որևէ այլ մարմնի», - նշեց իրավապաշտպան Արթուր Սաքունցը:​

«Իսկ ցույցերին չմասնակցողներին զորավարժանքի չե՞ք տանելու», - հարցնում է Արթուր Սաքունցը: Նրա գնահատմամբ՝ Անդրանիկ Քոչարյանի հայտարարությունը քաղաքական հետապնդման գործողություն է, ճնշման միջոց, որը հեղինակազրկում է նաև Զինված ուժերը:«Փաստորեն նման մտադրությամբ դու դիտարկում ես Զինված ուժերը որպես պատժիչ մարմին, ինչո՞ւ, որովհետև մարդկանց ասում ես՝ «քանի որ դուք մասնակցում եք ցույցերին և ոստիկանության կողմից բերման եք ենթարկվել, ապա կնայեք՝ դուք զորահավաքի ենթակա եք, թե ոչ», - ասաց իրավապաշտպանը:​Ընդդիմության առաջնորդներից Իշխան Սաղաթելյանն է արձագանքել խորհրդարանական հանձնաժողովի նախաձեռնությանը. «Ո՞ւր էր Անդրանիկ Քոչարյանը, իր տղան, էդ մնացած բոլորն ո՞ւր էին: Այսինքն սրիկայությանը վերջապես չափ ու սահման կա՞, թե՝ չէ, երեկ այս բեմի վրա հաշմանդամ տղերք էին խոսում, ոտքերը կորցրած»:​

Սաղաթելյանը շեշտել է ՝ միայն այսօր ոստիկանության բաժանմունքներ բերման ենթարկվածներից առնվազն 40-ը պատերազմի մասնակից է։No media source currently available  "
Քաղաքականություն,Ըստ Սաղաթելյանի՝ Ֆրանսիայի հրապարակում ցուցարարը մահացել է շտապօգնության մեքենայի ուշանալու պատճառով," Երևանի կենտրոնական հատվածում ընթանում է ընդդիմադիրների երթը: Իսկ մինչ այդ Ֆրանսիայի հրապարակում կարճ ելույթ ունեցավ շարժման առաջնորդներից Իշխան Սաղաթելյանը: Նա անդրադառնալով Ֆրանսիայի հրապարակում ցուցարարի մահվան դեպքին, հայտարարեց, թե նա մահացել է, որովհետև ուշացել է շտապօգնության մեքենան:Ավելի վաղ քաղաքապետարանը հայտարարություն էր տարածել, թե զանգը ստանալուց հետո շտապօգնության մեքենան րոպեներն անց եղել է հրապարակում:Սաղաթելյանը պահանջեց, որ այսուհետ Ֆրանսիայի հրապարակում լինի շտապօգնության մեքենա: Նա հայտարարեց, որ երթից հետո կվերադառնան Ֆրանսիայի հրապարակ, որտեղ կհայտարարեն իրենց հետագա անելիքների մասին:«Սկսենք մեր անհնազանդության, դիմադրության երթը, այնուհետև վերադառնանք հրապարակ, որտեղ հանդես կգանք մի շարք կարևոր ելույթներով, նաև կներկայացնենք մեր պայքարի առաջիկա օրերի անելիքների շատ կարևոր քայլեր ու մանրամասներ», - ասաց Սաղաթելյանը:Ընդդիմադիրները Մաշտոցի պողոտայով շարժվում են դեպի Ֆրանսիայի հրապարակ:Իսկ մինչ այդ ցուցարարները անցան Սայաթ-Նովա և Նալբանդյան փողոցներով, որտեղ տեղակայված են Ազգային անվտանգության և Ոստիկանության շենքերը: Ակտիվիստները կանգ առան Ոստիկանության շենքի մոտ: Ելույթներ ունեցան Իշխան Սաղաթելյանը և պատգամավոր Արամ Վարդևանյանը: Նրանք քննադատեցին ոստիկանությունը, որ անհնազանդություն ակցիաներ անող ցուցարարներին ուժի գործադրմամբ բերման են ենթարկում՝ հորդորելով ոստիկաններին չենթարկվել իշխանության հրահանգներին:   "
Քաղաքականություն,Իշխանությունների հրաժարականի պահանջով փողոցային պայքարը շարունակվում է ," Անհնազանդության ակցիաներ, երթեր, համախմբան կոչեր. իշխանությունների հրաժարականի պահանջով ընդդիմությունը շարունակում է փողոցային պայքարը։ Իսկ Ոստիկանությունը իր հերթին բազմաթիվ ցուցարարների բերման է ենթարկում։Երևանի բժշկական համալսարանի հարակից տարածքից ընդդիմադիր մի շարք պատգամավորների ուղեկցությամբ ցուցարարները Կենտրոնի փողոցների երթևեկելի մասում երթ էին իրականացնում։ Պատգամավորների պննդամբ, իրենք պարզապես խաղաղ ակցիա էին անում, մինչդեռ կարմիր բերետավորները շատ կոպիտ էին։«Սկսեցին քաշքշել քաղաքացիներին, խփել, վիրավորական արտահայտություններ թույլ տալ և այդպիսի անհարգալից վերաբերմունք ցուցաբերել քաղաքացիների նկատմամբ։ Առանց որևէ բացատրության», - վրդովված ասաց ցույցի մասնակիցներից մի կին։Այստեղ նաև հակառակ քաղաքական հայացքներ ունեցող երկու կանանց միջև բախում եղավ։Իսկ Հաղթանակի կամուրջի մոտ ուժայինները բռնի ուժով բերման ենթարկեցին մարդկանց։Ոստիկանական այսպիսի գործողություններ են իրականացվել մայրաքաղաքի մի քանի հատվածներում։ Ոստիկանության վերջին տվյալներով, միայն այսօր բերման է ենթարկվել 92 քաղաքացի։ Ընդդիմադիրների գնահատմամբ՝ իրավապահները անհամաչափ ուժ են կիրառում։«Հայաստան» խմբակցության պատգամավոր Արամ Վարդևանյանը այսօր Ֆրանսիայի հրապարակում հրավիրած ասուլիսում ասաց, որ ոստիկանները քաշքշել ու փորձել են բերման ենթարկել նաև իրեն։ Նա պնդեց, թե ուժայինների այսօրվա վարքագիծը հստակ մշակված գործողություն էր իրենց ակցիան խոչընդոտելու համար. - «Առավոտվանից, օրինակ, այն խմբին, որի մեջ ես էի այսօր, հինգ-վեց ոստիկան մեզ հետ էր։ Ու հինգ-վեց ոստիկան որ ասում եմ, ավտոբուս ի նկատի ունեմ։ Եվ իրենք անընդհատ ուզում էին ամեն կերպ նենց մի գործողություն անեն, որ քայլերթը չկայանա։ Քայլերթը կայացավ, ճանապարհները փակվեցին, քաղաքացիներից ողջույնները, ազդանշանները, պատշգամբներից ողջույնները ստացանք»։«Այն անհամաչափ ուժը, որ կիրառվում է Հայաստանի Հանրապետության քաղաքացիների նկատմամբ, մեկ բանի մասին է վկայում՝ որ Նիկոլն այսօր իշխանություն չունի։ Իրական իշխանությունը գտնվում է փողոցում», - հավելեց ընդդիմադիր պատգամավոր Աննա Գրիգորյանը՝ հավելելով, թե ցուցարարների նկատմամբ ոստիկանական բռնի գործողություններից հետո իրենց համակիրների շարքերն ավելանում են. - «Որքան շատանանք, բնականաբար, ոստիկանական ուժն այլևս անկարող է լինելու ջարդել ժողովրդի իրական կամքը։ Եվ իսկապես պետք է փաստել, որ մի քանի օրերի արդյունքում մենք կարող ենք արձանագրել, որ մարդկանց մեծ խումբն ավելի է համախմբվում, միավորվում։ Այդ ուժի դեմ՝ ժողովրդի ուժի դեմ հնարավոր չի լինի պայքարել նույնիսկ ոստիկանական նման մեծ խմբերով»։Իշխանությունների հեռացմանը հասնելու համար մասշտաբային անհնազանդության ակցիաներ սկսելու մասին ընդդիմությունը հայտարարեց մայիսի 1-ին։ Խորհրդարանական ընդդիմությունը կարծում է, որ գործող իշխանությունը մտադիր է Արցախը ճանաչել Ադրբեջանի կազմում։Իշխող «Քաղաքացիական պայմանագիր» խմբակցությունը չի ընդունում այս մեղադրանքները։   "
Քաղաքականություն,ՔՊ-ում չգիտեն՝ ինչ գաղտնիք էր ուզում բացահայտել վարչապետը երեկ," Իշխող խմբակցության ներսում չգիտեն, թե Ղարաբաղյան հարցի մասին ինչ գաղտնիք էր ուզում բացահայտել վարչապետը երեկ Ազգային ժողով-կառավարություն հարցուպատասխանի ընթացքում, ինչը, սակայն, այդպես էլ չարեց:«Քաղաքացիական պայմանագրից» Արթուր Հովհաննիսյանն ասաց՝ Նիկոլ Փաշինյանը դա պատեհ պահին կանի. «Վարչապետն ինքը պատեհ պահին կասի իր ասելիքը»:Բացահայտումն ընդդիմությա՞ն, թե՞ հանրության համար էր, ինչո՞ւ էր վարչապետը լռում: Այս հարցին իշխանականները չանդրադարձան, միայն կրկնեցին Փաշինյանի այն հիմնավորումը, թե խոստացված բացահայտումը չարվեց, քանի որ դա պետք է արվի ընդդիմության աչքերի մեջ նայելով:«Իսկ ինչում էր կայանում վարչապետի ասելիքը և որն էր բովանդակությունը, վարչապետն իր խոսքում նշեց, որ այդ ասելիքը կասի՝ նայելով հասցեատերերի, ընդդիմադիրների աչքերին, որպեսզի նրանք ավելի լավ հասկանան այդ ճշմարտությունը, հաշվի նստեն այդ ճշմարտության հետ», - հայտարարեց Արթուր Հովհաննիսյանը:Երեկ հարցուպատասխանի ժամանակ, երբ զուգահեռ բողոքի ցույցեր էին ընթանում, խորհրդարանում լրացուցիչ անվտանգային միջոցառումներ էին ձեռք առնվել՝ լուսաձայնային նռնակներ, դիպուկահարներ, կենդանի պատ կազմած մեծաքանակ ոստիկաններ: Ինչի՞ց է վախենում վարչապետը, հետաքրքրվեին լրագրողները իշխանական պատգամավորներից:«Լավ են անում` պաշտպանում են, ու բոլոր հրոսակախմբերն ու խուլիգանախմբերը պիտի իմանան, որ Հայաստանի Հանրապետությունում ժողովրդի իշխանությունը պաշտպանված է, Հայաստանի Հանրապետության հակաժողովրդավարական ուժերը ու նրանց փոքրիկ բանդիտական խուլիգանախմբերը ոչ մի պարագայում չեն կարող զավթել իշխանություն», - ասաց իշխող խմբակցության պատգամավոր Վահագն Ալեքսանյանը:«Դուք երևի մոռացել եք մահափորձը Ազգային ժողովի նախագահի վրա, երևի մոռացել եք նույն խուլիգանները, որ փողոցում ման էին գալիս իշխանության ներկայացուցիչներին, «Քաղաքացիական պայմանագիր» խմբակցության պատգամավորներին ֆիզիկական հաշվեհարդար տեսնելու համար, որպեսզի փրկվեն ու փրկեն իրենց թալանածը, որպեսզի չբացահայտվի, թե ինչեր են արել պատերազմի ընթացքում ու դրանից առաջ, որպեսզի չբացահայտվեն այն մարդիկ, ովքեր սպաներին կանչում էին, որպեսզի գային ու տանկերն ուղղեին Երևանի վրա: Այդ ամեն ինչի ակտիվ մասնակիցները և ըստ էության նաև կազմակերպիչները դեռևս, ցավոք սրտի, կան և որոշակի ակտիվություն են ցուցաբերում», - նշեց Հովհաննիսյանը:Այսօր ընդդիմադիրների բողոքի ցույցերին անդրադարձել են նաև կառավարության նիստին հաջորդած ճեպազրույցների ժամանակ։ Անվտանգության խորհրդի քարտուղար Արմեն Գրիգորյանը վստահ է, որ ընդդիմությունը որևէ նոր ասելիք չունի։ Իսկ հանրությունը համապետական վերջին ընտրություններին իր գնահատականը տվել է:«Այսպիսի հարց բարձրացրել են նոյեմբերի 9-ից հետո, մենք ասել ենք՝ եկեք գնանք ընտրություններով այդ հարցը լուծենք, ընտրությունների արդյունքները նրանց դուր չի եկել: Դա նույնն է, երբ որ ֆուտբոլ խաղալուց հաշվի արդյունքները դուր չգա, պահանջես նորից ֆուտբոլ խաղալ կամ առաջնությունը նորից անցկացնել», - նշեց Գրիգորյանը:Նիկոլ Փաշինյանի հրաժարականի պահանջով փողոցային պայքար սկսած ընդդիմադիր խմբակցություններն այսօր խորհրդարանական ճեպազրույցներին չէին ներկայացել։ Երեկ միայն մի քանի րոպեով եկան հարցուպատասխանին, վերստին՝ այս անգամ անձամբ վարչապետին ներկայացրին հրաժարականի պահանջը ու լքեցին նիստերի դահլիճը։     "
Քաղաքականություն,Ցույցի մասնակիցները հանրային պահանջագիր են ներկայացրել իշխանություններին," Ֆրանսիայի հրապարակից ցույցի մասնակիցներն այսօր ոստիկանների ուղեկցությամբ, անարգել երթով շարժվեցին Ազգային ժողովի հարակից տարածք:Ոստիկանական պատ կար միայն Բաղրամյան-Դեմիրճյան խաչմերուկում, նրանք սաղավարտներով ու վահաններով էին:Ազգային ժողովի փոխնախագահ Իշխան Սաղաթելյանը, մի շարք այլ քաղաքական գործիչներ, այդ թվում՝ «Բարգավաճ Հայաստանից» նախկին պատգամավորներ Նաիրա Զոհրաբյանը, Գևորգ Պետրոսյանը ևս այնտեղ էին: Նրանք նստացույց արեցին Դեմիրճյան փողոցի վրա: Երկու անգամ հրմշտոց եղավ ոստիկանների և այդ փողոցում հավաքված ցուցարարների միջև: Իսկ ակցիայի մասնակիցների մի մասը շարունակում էր մնալ Բաղրամյան պողոտայում:Դեմիրճյան փողոցը բացվելուց հետո ակտիվիստները քայլեցին դեպի քաղաքապետարանի հարակից տարածք՝ այնտեղից գալով Արտգործնախարարության շենքի առջև, որտեղ էլ մի խումբ երիտասարդներ տեղադրեցին Արցախի դրոշը:Այսօր ցույցի մասնակիցները հանրային պահանջագիր են ներկայացրել իշխանություններին, նշելով, որ Նիկոլ Փաշինյանը չի կատարել իր խոստումները: Նախորդ ընտրություններին ասել է, որ Արցախի կարգավիճակի հարցն առաջնային է իշխանությունների համար, իսկ հիմա խոսում է նշաձողն իջեցնելու մասին: Իշխան Սաղաթելյանը նշեց, որ Նիկոլ Փաշինյանը լեգիտիմ չէ և պետք է օր առաջ հեռանա:Վաղվա պլանների մասին ընդդիմությունը դեռ չի հայտարարել՝ ընդգծելով, որ իրենց օրակարգի գլխավոր հարցը վարչապետի հրաժարականն է:Հայաստանի խորհրդարանական ընդդիմությունը ապրիլի վերջից բողոքի ակցիաներ է իրականացնում իշխանափոխության պահանջով, մայիսի 1-ի հանրահավաքում հայտարարվեց այս շաբաթ անհնազանդության ակցիաներ սկսելու մասին։   "
Քաղաքականություն,Նիկոլ Փաշինյանն արձագանքում է իր հրաժարականի պահանջին," Վարչապետի հրաժարականի պահանջով փողոցային պայքար սկսած և օրեր շարունակ Ազգային ժողովի նիստերը բոյկոտած ընդդիմադիրները այսօր եկել էին խորհրդարան։ԱԺ-կառավարություն հարցուպատասխանին վարչապետ Նիկոլ Փաշինյանի հրաժարականի պահանջը ընթերցելուց հետո ընդդիմադիրները լքեցին նիստերի դահլիճը, իսկ իշխանականները նրանց ծափահարություններով ճանապարհեցին։Մինչ հեռանալը հրաժարականի պահանջի տեքստը ընթերցեց ընդդիմադիր «Հայաստան» խմբակցության պատգամավոր Արմեն Ռուստամյանը։ Չկատարած խոստումներ, ձախողումների և նոր վտանգներ։ Այսպիսի շեշտադրումներ արեցին ընդդիմադիրները։«Փաստացի իրականացնում է «Ղարաբաղն Ադրբեջան է և վերջ» քարոզն ու պաշտպանում Արցախի կարգավիճակի նշաձողի իջեցման, այն է՝ Արցախն Ադրբեջանի մաս ճանաչելու թուրք-ադրբեջանական տեսակետը: Խոստացել է թռիչքաձև տնտեսական աճ, բայց աճում են պետական պարտքը, աղքատությունը, գները և մահերը: Չի կատարել բազմաթիվ խոստումներ, որոնցից վերջինը ողբերգական ավարտ ունեցավ. պադավատապետության դեմ խոսացող, կարմիր լույսի տակ իր ավտոշարասյան կանգնեցնելը և հետիոտններին զիջելը որպես ձեռքբերում ներկայացնող Փաշինյանի ավտոշարասյունը սպանեց կնոջը և իր դեռ չծնված երեխային: Նիկոլ Փաշինյանը լեգիտիմ չէ, չունի մեր պետությունը նոր զիջումների տանելու մանդատ և պետք է հրաժարական տա», - ներկայացրեց Ռուստամյանը:Փաշինյանը որոշեց կետ առ կետ անդրադառնալ պահանջին ու սկսեց բանակցային գործընթացը տապալելու մեղադրանքից։ Ասաց ոչ թե ինքը, այլ երրորդ նախագահ Սերժ Սարգսյանն է տապալել։«Եվ Սերժ Սարգսյանն է այս ամբիոնից հայտարարել ապագա պատերազմի մասին, ասելով՝ «այլևս երկար ժամանակ մենք չպետք է հույս ունենանք, որ Ադրբեջանը չի փորձի պատերազմի ճանապարհով լուծել Ղարաբաղի հարցը», - նշեց ՓաշինյանըՄինչ Ռուստամյանի արձագանքը վարչապետ Փաշինյանը փոքրիկ անոնս արեց, թե արձագանքից հետո շատ կարևոր բացահայտում է անելու։ Փորձեց անգամ հանգստացնել ընդդիմադիրների հետ տեղից բանավեճի մեջ մտած իր թիմակիցներին. «Պետք չի թողնել, որ աղմուկ աղաղակի մեջ կորի, հիմա շատ կարևոր բան է բացահայտվելու, արձագանքեք, կասեմ»:Իսկ Ռուստամյանն իր արձագանքում անընդունելի որակեց Փաշինյանի հիմնավորումները. «Հիմա ի՞նչ կապ ունի, ով ինչ է ժամանակին արել, դուք եք եկել վարչապետ և պարտավոր էիք այդ կամքն իրականացնել, այդ կամքի իրականացման խոստումը դուք եք տվել»:Դեռ Ռուստամյանի արձագանքի ընթացքում ընդդիմադիրները նախապատրաստվում էին դուրս գալ նիստերի դահլիճից։ Փաշինյանը նրանց բոյկոտը այսպես մեկնաբանեց. «Հենց ասացի, որ բացահայտում է հնչելու, թողեցին փախան»:«Առանց Նիկոլ Հայաստան» վանկարկումներով դահլիճը լքող ընդդիմադիրներին իշխանականները ճանապարհեցին հոտնկայս ու ծափահարություններով։Ընդմիջումից հետո, սակայն, Փաշինյանը խոստացված բացահայտումը չարեց. «Պատշաճ չեմ համարում հետևից հարցին պատասխանելը»:Փոխարենը առաջին անգամ անդրադարձավ իր հրաժարականի պահանջով օրեր շարունակվող ընդդիմադիրների բողոքի ակցիաներին: Հարցը վարչապետին տվեց նրա թիմակից Վահագն Ալեքսանյանը։ Փաշինյանը ուղիղ պատասխան չտվեց, փոխարենը կենտրոնացավ այն հանգամանքի վրա, որ ընդդիմադիրները ամբողջությամբ կրկնում են 2018-ի իրենց քայլերը։«Նրանց թվում է, թե ամեն ինչ որ կրկնեն, նույն ձևով անեն, կրկնօրինակեն կստացվի, դրա հետ կապված ես ուզում եմ մի պատմություն պատմել՝ ժամանակի Ֆռունզիկ Մկրտչյանը դիմում է Վահրամ Փափազյանին, ասում է՝ «վարպետ, ուզում եմ նոր փուլ անցնել իմ դերասանական կարիերայի և ուզում եմ ստանձնեմ Օթելլոյի դերը», Վահրամ Փափազյանը նայում է Ֆռունզիկ Մկրտչյանին, որոշակի պաուզա է բռնում ու ասում է՝ «տղաս, ամեն սև բան Օթելլո չէ», - ասաց վարչապետը:Իշխանական պատգամավորները այլ հարցեր Փաշինյանի չտվեցին, հերթագրված մյուս բոլոր պատգամավորները իրենց հարցերը հանեցին։  "
Քաղաքականություն,"«Մենք որևէ շենք չենք գրավելու, շենքերում այլևս իշխանություն չկա». ընդդիմությունը շարունակում է ցույցերը
"," Վարչապետի հրաժարականը պահանջող ցուցարարները օրվա երկրորդ կեսին երթով ու վանկարկումներով Ֆրանսիայի հրապարակից շարժվեցին դեպի Ազգային ժողով, որտեղ Նիկոլ Փաշինյանը պատասխանում էր պատգամավորների հարցերին։«Մենք որևէ շեք չենք գրավելու, մենք որևէ սադրանքի չենք գնալու, ինչո՞ւ շենք չենք գրավելու, որովհետև շենքերում այլևս իշխանություն չկա, իշխանությունը փողոցում է, իշխանությունը ձերն է», - հայտարարեց խորհրդարանի ընդդիմադիր փոխխոսնակ Իշխան Սաղաթելյանը:Ազգային ժողովի շենքը շրջափակված էր ոստիկանական մեծաթիվ ուժերով նախքան կառավարության հետ հարց ու պատասխանը։ Վահաններով ու սաղավարտներով ոստիկանները շղթայել էին Դեմիրճյան փողոցը, որտեղից Փաշինյանի շարասյունը Ազգային ժողով է մտնում։ Ազգային ժողովի ճաղավանդակներից ներս՝ գետնին տեղադրված էին լրացուցիչ պաշտպանական միջոցներ։Ցուցարարները կանգ առան շենքի մոտ, որտեղ նրանց ու համազգեստավորների միջև երկու անգամ քաշքշուկ սկսվեց։ Կարճ ժամանակ անց լարված իրավիճակը հարթվեց, ոստիկանները բացեցին Դեմիրճյան փողոցը, ցուցարարները շարունակեցին երթը։Մինչ քաղաքացիների երթը Բաղրամյան փողոց, Ազգային անվտանգության ծառայությունը (ԱԱԾ) հայտարարություն տարածեց, թե հավաքի կազմակերպիչները մտադրված են Ազգային Ժողովի հերթական նստաշրջանի ընթացքում «դրդել հավաքի մասնակիցներին զավթել ԱԺ շենքը և հարկադրել կատարելու որևէ գործողություն՝ այդ կերպ ապակայունացնել երկրի ներքին անվտանգությունը, խաթարել հասարակական կարգն ու անվտանգությունը»։Ընդդիմադիրները Ազգային անվտանգության ծառայության հայտարարությունը կեղծ են որակում: Պատգամավոր Գեղամ Մանուկյանն ասաց՝ այդպիսով ԱԱԾ-ն ու իշխանությունը փորձում են ահաբեկել ցուցարարներին, որ չմասնակցեն ցույցներին։«ԱԱԾ այս հայտարարությունը ունի մեկ նպատակ՝ օր-օրի թափ առնող հանրային բողոքը, հանրային զայրույթը վախի մթնոլորտում փորձել սահմանափակել, մարդկանց ուղղակի վախեցնել, որ փողոց դուրս չգան: Կարծում եմ՝ մեր գիտակից քաղաքացիները ԱԱԾ այդ հիմար սադրանքին չեն ենթարկվի», - նշեց Մանուկյանը:Մինչև Ազգային ժողովի մոտ հասնելը Ֆրանսիայի հրապարակում «Հայաստան» դաշինքի ներկայացուցիչ, Ազգային ժողովի փոխխոսնակ Իշխան Սաղաթելյանը հնչեցրեց Նիկոլ Փաշինյանի հրաժարականի պահանջը։ Հինգ կետերով ներկայացրեց, թե ինչու են պայքարում, որ Փաշինյանը հեռանա իշխանությունից։«Հայաստանի վարչապետի պաշտոնը զբաղեցնող Նիկոլ Փաշինյանը տապալելով արցախյան հակամարտության բանակցային գործընթացում հայկական շահերը պաշտպանելու գործը բերել է պատերազմ ու պարտություն: Երկրորդ՝ խոստովանել է, որ կարող էր կանխել պատերազմն ու խուսափել հազարավոր զոհերից, բայց չի արել: Երրորդ՝ 2021-ի հունիսին խոստացել էր 1-2 ամիս անց վերադարձնել գերիներին, բայց մինչ օրս ունենք գերիներ: Չորրորդ՝ իր նախընտրական ծրագրով խոստացել է, որ վարելու է Արցախի վերջնական կարգավիճակի հստակեցման քաղաքականություն, ինքնորոշման իրավունքի լիարժեք իրացման միջոցով, պնդել է, որ Արցախի ժողովուրդը չի կարող գոյատևել Ադրբեջանի ենթակայության ներքո, բայց կրկին խաբել է, հիմա գնում է այլ ճանապարհով: Չի կատարել բազմաթիվ խոստումներ, որոնցից վերջինը ողբերգական ավարտ ունեցավ: Նիկոլ Փաշինյանը լեգիտիմ չէ, չունի մեր պետությունը նոր զիջումների տանելու մանդատ և պետք է հրաժարական տա», - հայտարարեց Սաղաթելյանը:Այսօր էլ նախորդ օրերի պես ընդդիմադիր շարժումը Երևանում շարունակեց անհնազանդության ակցիաները։ Վաղ առավոտյան բետոնախառնիչ մեքենաներով փակել էին Դավթաշենի ու Կիևյան կամուրջները։ Իսկ կեսօրին «Պատիվ ունեմ» ու «Հայաստան» դաշինքների ներկայացուցիչները խմբերով Երևանի կենտրոնի տարբեր ուղղություններով երթ արեցին։Դաշնակցականները երթի ընթացքում մի քանի րոպեով փակում էին հարակից փողոցները, Հանրապետականներն էլ առանձին էին երթ անում, որոշ քաղաքացիները պատշգամբներից ու մեքենաների ազդանշաններով ողջունում էին ցուցարարներին, մի քանի կանայք էլ մայթերից նախատում նրանց։ Ցերեկվա երթերի ժամանակ ցուցարարներին ուղեկցում էին փոքրաթիվ ոստիկաններ, բախումներ ու քաշքշուկներ չեղան։   "
Քաղաքականություն,Արցախյան հակամարտության բանակցային գործընթացը տապալել է Սերժ Սարգսյանը. Փաշինյանն արձագանքում է ընդդիմությանը," Այսօր Ազգային ժողով-կառավարության հարցուպատասխանի ընթացքում «Հայաստան» խմբակցության պատգամավոր Արմեն Ռուստամյանը ներկայացրեց ընդդիմության պահանջը՝ հայտարարելով. «Նիկոլ Փաշինյանը լեգիտիմ չէ, չունի մեր պետությունը նոր զիջումների տանելու մանդատ և պետք է հրաժարական տա»:«Հայաստանի վարչապետի պաշտոնը զբաղեցնող Նիկոլ Փաշինյանը տապալելով արցախյան հակամարտության բանակցային գործընթացում հայկական շահերը պաշտպանելու գործը բերել է պատերազմ ու պարտություն, խոստովանել է, որ կարող էր կանխել պատերազմն ու խուսափել հազարավոր զոհերից, բայց չի արել դա: 2021-ի հունիսին խոստացել էր 1-2 ամիս անց վերադարձնել գերիներին, բայց մինչ օրս ունենք գերիներ: Իր նախընտրական ծրագրով խոստացել է, որ վարելու է Արցախի վերջնական կարգավիճակի հստակեցման քաղաքականություն, ինքնորոշման իրավունքի լիարժեք իրացման միջոցով, պնդել է, որ Արցախի ժողովուրդը չի կարող գոյատևել Ադրբեջանի ենթակայության ներքո և որ առաջնահերթ է համարում Արցախի տարածքների դեօկուպացիան, սակայն փաստացի իրականացնում է «Ղարաբաղն Ադրբեջան է և վերջ» քարոզն ու պաշտպանում Արցախի կարգավիճակի նշաձողի իջեցման, այն է՝ Արցախն Ադրբեջանի մաս ճանաչելու թուրք-ադրբեջանական տեսակետը», - ներկայացրեց Ռուստամյանը:Արձագանքելով Ռուստամյանին՝ վարչապետ Նիկոլ Փաշինյանը հայտարարեց, որ բանակցային գործընթացը տապալել է Սերժ Սարգսյանը:«Ինքը դրա մասին խոստովանել է 2018 թվականի ապրիլի 17-ին Ազգային ժողովի ամբիոնից արած հայտարարությամբ՝ ասելով, որ բանակցային գործընթացը կանգնած է, որովհետև Ադրբեջանի պահանջները անիրատեսական ու անընդունելի են մեզ համար: Եվ Սերժ Սարգսյանն է այս ամբիոնից հայտարարել պատերազմի մասին, ասելով՝ «այլևս երկար ժամանակ մենք չպետք է հույս ունենանք, որ Ադրբեջանը չի փորձի պատերազմի ճանապարհով լուծել Ղարաբաղի հարցը», - նշեց ՓաշինյանըՊատերազմը կանգնեցնելու վերաբերյալ դիտարկմանը Փաշինյանն արձագանքեց, որ ինքը 2020 թվականի սեպտեմբերի 27-ին ԱԺ ամբիոնից դիմել է քաղաքացիներին և պատգամավորներին՝ նշելով պատերազմը կարող է կանգնեցնել, եթե համաձայն են, որ Լեռնային Ղարաբաղը լինի Լեռնային Ղարաբաղի ինքնավար մարզի նման միավոր, այսինքն Ադրբեջանի կազմում. «Եթե այս տրամաբանությունը միացնենք Սերժ Սարգսյանի տրամաբանությանը, կստացվի հետևյալը, որ պատերազմը կանխելու համար անհրաժեշտ էր ընդունել Ադրբեջանի անիրատեսական և անընդունելի պահանջները»:Ինչ վերաբերում է նշաձողեր իջեցնելու վերաբերյալ հայտարարությանը, Փաշինյանն ասաց. «Ուզում եմ արձանագրել, որ նաև ձեր իշխանությունը, դուք այն ժամանակ եղել եք կառավարության մաս, Հայաստանի հանրապետությունն ընդունել է Մադրիդյան սկզբունքները, որպես բանակցությունների հիմք, այդ պահից, դուք ճանաչել եք Ղարաբաղն Ադրբեջանի կազմում»:Արձագանքելով վարչապետին՝ Ռուստամյանը հայտարարեց. «Եթե ձեզ թվում է, թե նախկինների վրա մեղքեր բարդելով, կարող եք արդարացնել այն ձախողումները որ դուք եք բերել այս երկրի գլխին, սխալվում եք: 2018 թվականին մենք բանավեճ ենք ունեցել, ես հարցրել եմ՝ որ դառնաք վարչապետ, պարտավորվո՞ւմ եք իրականացնել այն, ինչ Արցախի ժողովուրդը իր սահմանադրության 175 հոդվածով նախատեսել է, դուք ասել եք , այո: Դրա մասին խոսեք, ինչո՞ւ չեք առաջնորդվել Ղարաբաղի կամքի իրականացման պատասխանատվության: Ի՞նչ կապ ունի, ով ինչ է ժամանակին արել, դուք եք եկել վարչապետ և պարտավոր էիք այդ կամքն իրականացնել, այդ կամքի իրականացման խոստումը դուք եք տվել»:Հայաստանի խորհրդարանական ընդդիմությունը ապրիլի վերջից բողոքի ակցիաներ է իրականացնում իշխանափոխության պահանջով, մայիսի 1-ի հանրահավաքում հայտարարվեց այս շաբաթ անհնազանդության ակցիաներ սկսելու մասին։Ընդդիմությունը փողոցային պայքար է սկսել վարչապետ Նիկոլ Փաշինյանի Արցախի կարգավիճակի նշաձողը իջեցնելու մասին ելույթից հետո։ Ընդդիմադիրները պնդում են, որ Փաշինյանի կառավարությունը մտադիր է Արցախը ճանաչել Ադրբեջանի կազմում, իսկ դա, ըստ նրանց, հնարավոր է տապալել հանրային ճնշմամբ Փաշինյանին իշխանությունից հեռացնելով։ Ընդդիմադիր «Հայաստան» ու «Պատիվ ունեմ» խմբակցությունները կիրակի՝ մայիսի 1-ին հանրահավաք են հրավիրել։   "
Քաղաքականություն,"Իշխող ուժի պատգամավորները պնդում են, թե ընդդիմությունը Արցախի հարցը շահարկում է իշխանության վերադառնալու համար"," Իշխող «Քաղաքացիական պայմանագրի» մի շարք պատգամավորներ այսօր շտապեցին խորհրդարանի ամբիոնից գնահատականներ հնչեցնել ընդդիմադիրների՝ արդեն երեք օր շարունակվող անհնազանդության ակցիաների ու հավաքների մասին։«Փողոց է դուրս եկել ոչ թե ընդդիմութունը, այլ ռևանշիստները, որոնք ցանկանում են վերականգնել իրենց ամեն ինչ անելու հնարավորությունը», - հայտարարեց պատգամավոր Վիգեն Խաչատրյանը՝ ավելացնելով, որ «ցուցարարների շարքերում կան նաև ազնիվ քաղաքացիներ, որոնք դժգոհ են իշխանության աշխատանքից»։«Եվ իրավունք ունեն դժգոհ լինելու, որովհետև այն սպասումները, որ ունեին, դեռ չի արդարացել։ Բայց մենք եթե հասկանանք ու ըմբռնումով մոտենանք, մենք պիտի ներենք նրանց, ովքեր իշխանություն են ուզում զավթեն, բռնազավթեն, որոնք էսօր բացահայտ հանրահավաքում ասում են, որ մենք կձևավորենք կառավարություն։ Չեն ասում՝ ընտրություն լինի, ժողովուրդը որոշի, չէ իրանք պիտի որոշեն», - ասաց նա։«Փողոց դուրս եկած ընդդիմության առաջնորդները ամեն ինչ անելու են, որ օրենք խախտեն, իսկ իշխանությունը պետք է ամեն ինչ անի, որ ինքն օրենքի դաշտից դուրս չգա, - շարունակեց Խաչատրյանը։ - «Մի բան ա, երբ որ իշխանությունը բռնազավթված ա, հասարակությունը համոզված է, որ կաշառքով, չգիտեմ ինչով ձևավորվել է խորհրդարան և ընդվզում է, մի բան ա, երբ որ ինչ-որ հրոսակախմբեր օրինական իշխանությունը փորձում են տապալել ու զավթել իշխանությունը»։Այսօր առավոտյան «Կապիտալ շինարարություն» անունով մի ընկերության բեռնատարներ փակել էին Կիևյան կամուրջն ու Բաղրամյան պողոտայի վերջնահատվածը։ «Քաղաքացիական պայմանագրի» պատգամավորների պնդմամբ, այս ընկերությունը պատկանում է նախկին իշխանական մի փոխնախարարի, չնշեցին թե ում։«Հասկանո՞ւմ եք, նախկին փոխնախարարը, որ հինգ հարյուր հազար դրամ աշխատավարձով չգիտեմ ինչպես դարձել ա շինարարական ընկերության սեփականատեր, իր բեռնատարներն ու բետոնախառնիչներն ա ուղարկում քաղաքացիների առաջ փողոց փակելու։ Սա մի յուրատեսակ ցուցադրություն ա, սիրելի քաղաքացիներ, թե կոնկրետ ինչի համար են իրենք պայքարում։ Այսինքն՝ բերել էն գույքը, որը դուք մեզնից պահանջում եք պետականացնել, բերել էդ գույքով ձեր ճանապարհն են փակում», - ասաց Վահագն Ալեքսանյանը։Բեռնատարների մասին հիշատակումները գրավեցին Ազգային ժողովի նախագահի ուշադրությունը։ Ալեն Սիմոնյանը հայտարարեց, որ հետևություններ պետք է անեն. - «Մենք ենք մեղավոր, որ էդ ընկերություններում փայ չենք մտել, էդ ընկերությունները մերը չեն, էդ ընկերությունները չեն վախենում իրենց քաղաքական դիրքորոշումները արտահայտեն։ Ժամանակին թե' ընկերությունները, թե' էն հայտնի շոու բիզնեսի աստղերը, որոնք վախում էին մի հատ ծպտուն հանեին, թե' որոշ եկեղեցականներ, որոնք վախում էին քիթը մարտի 1-ից սկսած իրանց էդ սև քողերի տակից հանեին... մենք ենք չակերտավոր մեղավոր։ Ոչինչ, ես վստահ եմ, որ հետևություններ կարվի, և վստահ եմ, որ էդ բոլոր խավերը նույնպես այդ հետևություններին շատ մոտիկից կծանոթանան»։«Քաղաքացիական պայմանագրի» պատգամավորների ելույթներում արծարծված հաջորդ թեման Արցախն էր։ Իշխանականները վստահեցում են, թե ընդդիմությունը շահարկում է Արցախի հարցը ընդամենը իշխանության վերադառնալու համար։Վաղարշակ Հակոբյանի պնդմամբ, փողոցի շարժումը Արցախի հետ կապ չունի. - «Էս գործողությունը նույնիսկ Հայաստանի հետ որևէ կապ չունի։ Էս ամեն ինչը մի բանի մասին ա՝ իշխանությունը զավթելու, իշխանության զավթման միջոցով սեփական շահերը առաջ տանելու մասին ա»։Իր հերթին պատգամավոր Վլադիրմիր Վարդանյանը ափսոսանքով նկատեց, որ ընդդիմադիրները Արցախի դրոշները տեղադրել են դահլիճում, որից հեռացել են։ Ապա ավելացրեց, թե Երևանի կենտրոնում Արցախի դրոշը ծածանելով, Արցախին որևէ օգուտ չեն տալիս. - «Ի՞նչ, մեծ հերոսություն ա Արցախի դրոշը տեղադրելը, ի՞նչ, մենք չէինք ընդունում, չէինք ուզում։ Դուք հայրենասեր եք, մենք ո՞չ»։Ազգային ժողովի պետիրավական հարցերի հանձնաժողովի նախագահը նաև պնդեց, որ ոստիկանությունը բիրտ ուժ չի կիրառել, թեև արդեն երրորդ օրն է, բազմաթիվ հաղորդումներ ու տեսանյութեր կան ցուցարարների հանդեպ ոստիկանության կողմից կիրառված բռնությունների մասին։Մարդու իրավունքների պաշտպանը ևս բարձրաձայնել է ցուցարարների նկատմամբ անհամաչափ ուժի գործադրման մասին։  "
Քաղաքականություն,«Կեղծ հայտարարություն է». ընդդիմությունն արձագանքում է ԱԱԾ տարածած հաղորդագրությանը," Վարչապետ Փաշինյանի հրաժարականը պահանջող ընդդիմությունը շարունակում է անհնազանդության ակցիաները, այսօր առավոտից նրանք նորից փակել էին ճանապարհները:Առավոտյան Կիևյան կամուրջը ակցիայի մասնակիցները փակել էին բետոնախառնիչ մեքենաներով: Իսկ ավելի ուշ ցուցարարները ընդդիմադիր պատգամավորների ուղեկցությամբ Ֆրանսիայի հրապարակից երթով շարժվեցին կենտրոնի տարբեր ուղղություններով և ժամանակ առ ժամանակ փակում էին փողոցները:Ցուցարարներին մինչ այս պահը ուղեկցում էին փոքրաթիվ ոստիկաններ: Երթի ու ճանապարհները փակելու ժամանակ նրանց միջև բախումներ չեն եղել:Երթից հետո նրանք կվերադառնան Ֆրանսիայի հրապարակ, որտեղ տեղի կունենա հանրահավաք, ինչից հետո կասեն իրենց հետագա քայլերի մասին:Այսօր Ազգային ժողովում կառավարության հետ հարցուպատասխանն է, ինչը նշանակում է, որ Նիկոլ Փաշինյանը լինելու է խորհրդարանում: Երեկ ԱԺ ընդդիմադիր փոխխոսնակ Իշխան Սաղաթելյանն էլ հայտնեց, որ ժամը 16-ին վարչապետը լինելու է Ազգային ժողովում և քաղաքացիներին կոչ արեց հավաքվել Ֆրանսիայի հրապարակում և այնտեղ պահանջել Նիկոլ Փաշինյանի հրաժարականը:Քիչ առաջ Ազգային անվտանգության ծառայությունը (ԱԱԾ) հայտարարություն տարածեց՝ նշելով, որ հավաստի օպերատիվ տվյալներ են ստացել, որ Երևանում անցկացվող հավաքի կազմակերպիչները մտադրված են այսօր անցկացվող Ազգային Ժողովի հերթական նստաշրջանի ընթացքում «դրդել հավաքի մասնակիցներին զավթել ԱԺ շենքը և հարկադրել կատարելու որևէ գործողություն՝ այդ կերպ ապակայունացնել երկրի ներքին անվտանգությունը, խաթարել հասարակական կարգն ու անվտանգությունը»:ԱԱԾ-ն հավաքի կազմակերպիչներին, մասնակիցներին նախազգուշացնում է՝ ձեռնպահ մնալ հակաօրինական գործողություններ կատարելուց՝ «հակառակ պարագայում կատարվածի ողջ պատասխանատվությունը կրելու են դրանց կազմակերպիչները»:«Հայաստան» խմբակցության պատգամավոր Գեղամ Մանուկյանը կեղծ հաղորդագրություն է որակում ԱԱԾ հայտարարությունը՝ նշելով, որ այդպիսի հայտարարություններով իշխանությունը փորձում է ահաբեկել ցույցի մասնակիցներին:«Կեղծ հայտարարություն է, հիմար հայտարարություն է, թույլիկ հայտարարություն է և հայ ժողովրդի հանրային գիտակցության նկատմամբ ահաբեկչական հայտարարություն է: Քաղաքացիներին ահաբեկում են կեղծ լուրերով, որպեսզի քաղաքացիներն իրենց քաղաքական դիրքորոշումը չարտահայտեն», - նշեց Մանուկյանը:«Ազատության» հարցին՝ «դուք քաղաքացիների հետո որևէ շենք մտնելու նպատակ չունե՞ք», ընդդիմադիր պատգամավորը պատասխանեց. «Որևէ նման ծրագիր չկա»:Ազգային ժողովի շենքը շրջապատված է ոստիկաններով: Ոստիկանական խմբեր կան նաև ճաղավանդակներից այն կողմ՝ խորհրդարանի բակում, այնտեղ տեղադրված են լրացուցիչ պաշտպանական միջոցներ:16:30 սկսվելու է կառավարության հետ հարցուպատասխանը, ԱԺ-ում է լինելու վարչապետ Փաշինյանը:    "
Քաղաքականություն,"Ֆրանսիայի հրապարակը շարունակում է փակ մնալ, առավոտյան փակվել էր Կիևյան կամուրջը"," Այսօր առավոտյան Երևանում փակվել էր Կիևյան կամուրջը՝ երթևեկությունը խոչընդոտում էին երկու բետոնախառնիչ ավտոմեքենաներ։Վարորդները ոստիկաններին հավաստիացնում էին, թե մեքենաները խափանվել են։Ի վերջո, իրավապահների և փողոցների փակման փաստից դժգոհ քաղաքացիների օգնությամբ կամուրջը մասամբ բացվեց, երթևեկությունը վերականգնվեց՝ մեքենաներից մեկը հաջողվեց հեռացնել ճանապարհի երթևեկելի մասից։Վարորդները տեղում չեն, ամենայն հավանականությամբ՝ բերման են ենթարկվել, թեև ոստիկանները դեռ չեն հաստատում։Մայրաքաղաքի Ֆրանսիայի հրապարակը շարունակում է փակ մնալ՝ Մոսկովյան, Տերյան, Թումանյան խաչմերուկներից սկսած։Վաղ առավոտյան շարժման առաջնորդներին՝ Իշխան Սաղաթելյանին, Արթուր Վանեցյանին տարածքում չտեսանք, սակայն այստեղ վրաններ խփած քաղաքացիները շարունակում են մնալ հրապարակում։ Տվյալ պահին Երևանում այլ փակ կենտրոնական փողոցներ չկային։Երեկ երեկոյան հանրահավաքից հետո Սաղաթելյանը ելույթ ունեցավ և հայտարարեց, որ այսօր ժամը 12-ից մինչև 14-ն են փողոցներ փակելու և հիմնական ակցիաները սկսելու, իսկ երեկոյան հերթական հանրահավաքն է անցկացվելու Ֆրանսիայի հրապարակում։Խորհրդարանի ընդդիմադիր փոխխոսնակը կարևորեց այսօրվա ակցիաները, քանի որ վարչապետ Նիկոլ Փաշինյանը ժամը 16-ից Ազգային ժողովում է լինելու, որտեղ կառավարության անդամները պատասխանելու են պատգամավորների հարցերին։ Այդուհանդերձ, դաշնակցական գործիչը չմանրամասնեց՝ ինչ-որ գործողություններ այդ ժամին նախատեսվու՞մ են։ Հայաստանի խորհրդարանական ընդդիմությունը ապրիլի վերջից բողոքի ակցիաներ է իրականացնում իշխանափոխության պահանջով, մայիսի 1-ի հանրահավաքում հայտարարվեց այս շաբաթ անհնազանդության ակցիաներ սկսելու մասին։   "
Քաղաքականություն," Փաշինյանի ստորագրած հայտարարություններից, բանակցություններից հրաժարվել ընդդիմությունը չի պատրաստվում"," Վարչապետ Նիկոլ Փաշինյանի հրաժարականի պահանջով բողոքի ակցիաներ անցկացնող ընդդիմությունը չի պատրաստվում հրաժարվել Արցախի հարցով Փաշինյանի ստորագրած հայտարարություններից և նրա կառավարության նախաձեռնած բանակցություններից: Հայտարարությունները թեև անընդունելի են իրենց համար, բայց արդեն կայացած փաստ են, ասում է Ազգային ժողովի ընդդիմադիր փոխնախագահ, «Հայաստան» խմբակցության անդամ Իշխան Սաղաթելյանը:«Նոյեմբերի 9-ի հետ կապված մենք ասել ենք, որ սա կայացած փաստ է, բայց մեր համար անընդունելի։ Գիտե՞ք ինչ, մենք պետք է կանխենք, որպեսզի Նիկոլը էս կապիտուլյացիան հասցնի վերջնական ավարտին», - նշեց դաշնակցական գործիչը՝ շարունակելով․ - «Մենք պատերազմ չենք հրահրելու։ Մենք Թուրքիայի և Ադրբեջանի հետ բանակցությունները չենք դադարեցնելու, ոչ էլ պատերազմ ենք հայտարարելու, բայց էդ բանակցություններին ոչ թե գնալու ենք ասենք՝ «ձեզ ի՞նչ ա պետք», այլ գնալու ենք իրականում պաշտպանենք մեր երկրի շահերը։ Հիմա Դուք կասեք՝ Նիկոլն էլ ա էդպես ասում: Ինքը էդպես չի ասում»։Ընդդիմությունը մեղադրում է իշխանություններին Արցախը հանձնելու համար և այդ վտանգը կանխելու կարգախոսներով է այժմ բողոքի և անհնազանդության գործողություններ անցկացնում: Բայց ի՞նչ քայլերով և ինչպե՞ս է ընդդիմությունը պատրաստվում կանխել ու չեզոքացնել առկա վտանգները․ - «Կարող ենք չզիջել և խաղաղ զարգանալ։ Կոնկրետ ասեմ՝ արդյունավետ կառավարում, բանակի սպառազինության համալրում, բանակի վերականգնում», - նշեց Սաղաթելյանը։Բարեփոխումներ, բյուջեի ավելի արդյունավետ ծախսեր և նմանատիպ այլ կետեր կան նաև այլ քաղաքական ուժերի, այդ թվում՝ «Քաղաքացիական պայմանագրի» ծրագրերում:Իշխան Սաղաթելյանը կարծում է՝ հիմնական խնդիրն այն է, որ իշխանությունները պարտվողական են տրամադրված, իսկ իրենք՝ ոչ․ - «Խնդիրը նրանում է, որ իրանք չունեն էդ կամքը, չունեն էդ վճռականությունը»։«Պատիվ ունեմ» խմբակցությունից հանրապետական Հայկ Մամիջանյանը «Ազատության» Ֆեյսբուքյան ասուլիսի ընացքում ասաց, որ իշխանափոխությունից հետո իրենց առաջին քայլերից է լինելու Արցախի կարգավիճակի հարցը բանակցային գործընթացից չզատելը:«Կան բոլոր նախադրյալները, որպեսզի Արցախի կարգավիճակի վերաբերյալ քննարկումները, բանակցությունները որևէ կերպ չզատվեն ընթացքող բանակցային գործընթացից», - պնդեց Մամիջանյանը;«Պատիվ ունեմ»-ից մեկ այլ հանրապետական Տիգրան Աբրահամյանը մայիսի 1-ի հանրահավաքում հայտարարեց՝ իրենց հիմնական ծրագիրը մարտունակ և ուժեղ բանակը վերականգնելն է, որ եղել է խաղաղության և անվտանգության երաշխիքը տարածաշրջանում, իսկ այժմ շուրջ երեք ամիս է Հայաստանը գլխավոր շտաբի պետ չունի: Նիկոլ Փաշինյանի հեռանալուց հետո, ասում է, բանակ կվերադարձնեն բոլոր այն սպաներին, որ 2018 թվականից հետո բանակից հեռացել են:«Մենք վերականգնելու ենք մեր զինծառայողների, մեր սպաների, մեր կամավորականի, աշխարհազորայինների մարտունակությունը։ Եվ, կրկնում եմ, այս ամենը մենք անելու ենք ոչ թե նոր պատերազմ սանձազերծելու, այլ պատերազմը կանխելու համար», - վստահեցրեց Աբրահամյանը։Փաշինյանի թիմի անդամներն, իրենց հերթին, ներկայիս ընդդիմությանն են մեղադրում նրանց իշխանության տարիներին տասնամյակներ շարունակ Հայաստանի զինված ուժերը չզարգացնելու, բանակը թալանելու, բավականաչափ զինատեսակներ ձեռք չբերելու, Արցախի հարցում զիջումներ բանակցելու, սակայն Հայաստանի հանրությանը հակառակ պատկերը ներկայացնելու մեջ:Ընդդիմությունն ավելի ակտիվ քաղաքական պայքար սկսեց, երբ ապրիլի 13-ին Նիկոլ Փաշինյանը խորհրդարանում հայտարարեց, որ ինչպես բանակցային ողջ գործընթացի ընթացքում միջազգային հանրությունը հայկական կողմից ակնկալել է, այնպես էլ հիմա է ակնկալում նշաձողի իջեցում Արցախի կարգավիճակի հարցում և ճանաչում է Ադրբեջանի տարածքային ամբողջականությունը:«Մեղավոր եմ, որ 2018-19 թվականներին մեր հանրության առաջ չեմ կանգնել ու չեմ բարձրաձայնել, որ մեր բոլոր, կրկնում եմ՝ բոլոր, հեռու և մոտիկ բարեկամները մեզնից ակնկալում են, որ մենք այս կամ այն կոնֆիգուրացիայով Ադրբեջանին հանձնենք 7 հայտնի շրջանները և իջեցնենք Արցախի կարգավիճակի համար մեր սահմանած նշաձողը։ Մեղավոր եմ, որ մեր ժողովրդին չեմ ասել, որ միջազգային հանրությունը միանշանակորեն ճանաչում է Ադրբեջանի տարածքային ամբողջականությունը», - Ազգային ժողովում ասաց վարչապետը։Իշխան Սաղաթելյանը դարձյալ առանց մանրամասնելու հակադարձում է՝ միջազգային հանրությունը հայկական կողմից չի պահանջում նշաձողի իջեցում: Սակայն թե ինչ փաստերի հիման վրա է ընդդիմությունը նման եզրակացության հանգել, ԱԺ դաշնակցական փոխխոսնակը չասաց: «Միջազգային հանրությունը էդպես բան չի ասել, էդ ասում են Ալիևն ու Էրդողանը», - պնդեց նա։Եթե, օրինակ, Հայաստանում իշխանափոխություն լինի, իսկ Ադրբեջանը պատերազմը վերսկսի, արդյոք ընդդիմությունը պատրա՞ստ է այս սցենարին՝ Իշխան Սաղաթելյանը հարցին հարցով է արձագանքում․ - «Բա որ վաղը էլի հարձակվի, ու Նիկոլը լինի իշխանության, ինչ ե՞նք անելու»։No media source currently available  "
Քաղաքականություն,Վանաձորում ընդդիմության բողոքի ակցիաները միջադեպերով անցան," Այսօր Վանաձորում ընդդիմության բողոքի ակցիաները միջադեպերով անցան։ Երբ ցուցարարները փակեցին կենտրոնական փողոցը, ոստիկանները փորձեցին ուժ կիրառել։Ցուցարարները չբացեցին ճանապարհը, փոխարենը երթով շարժվեցին դեպի փողոցի մյուս ծայրը։ Անցորդներից ոմանք ակցիայի մասնակիցներին աջակցող ժեստեր էին անում, ավտոմեքենաները` ազդանշան տալիս, մյուսները` դժգոհում ու հանդիմանում ցույցեր անելու համար. «Սաղ երկիրն ուզում են խառնել, խառնված չի, սրանք են ուզում խառնել, ուրիշ խառնող չկա»:Մյուսներն էլ ասում էին. «Գնացեք, սահման պահեք, ոչ թե դրոշը վերցրեք, խոսացեք»:«էս երկիրը քանդվում է, ուզում ենք, որ փոխվի, մի լավ, խելացի կառավարություն ունենանք»:Ցուցարարները գրեթե նույն վանկարկումներն էին անում, ինչ չորս տարի առաջ հեղափոխության օրերին էին հնչում՝ «ոստիկանը մերն է», «մեր ձեռքերը բաց են» կամ «հեռացիր»։Ժամանակ առ ժամանակ հրմշտոց էր տեղի ունենում ցուցարարների ու ոստիկանների միջև։Այսօր ավելի վաղ ցուցարարները կարճ ժամանակով փակել էին նաև Վանաձոր-Երևան մայրուղին։ Այստեղ, սակայն, ոստիկաններն առանձնապես չմիջամտեցին, ցուցարարներն ինքնակամ բացեցին ճանապարհը։«Այսօր մենք գիտակցում ենք, որ ոստիկանական ուժերը շատ քիչ են, և եթե ուզենանք, 5 ժամ էլ փակած կպահենք, բայց դրա կարիքը չունենք, որովհետև այս վիճակից, այս անհարմարավետությունից տուժում է առաջին հերթին մեր վանաձորցին: Ոչինչ, մենք 3 տարի է` տուժում ենք, մի քիչ էլ կտուժենք», - ասում էին նրանք:Սա երևանյան ցույցերի ընթացքում առաջին բողոքի ակցիան էր Լոռու մարզում։Ցուցարարների մեջ էին և ակցիան առաջնորդում էին ԱԱԾ նախկին տնօրեն Արթուր Վանեցյանի ղեկավարած «Հայրենիք» կուսակցության տեղի պատասխանատուներն ու արդեն 5 ամիս կալանքի տակ գտնվող Վանաձորի նախկին համայնքապետ Մամիկոն Ասլանյանի կողմնակիցները, այդ թվում` նրա օրոք համայնքապետարանում պաշտոններ զբաղեցրած անձինք։Ավելի ուշ հայտնի դարձավ, որ մասնակիցներից երեքը՝ Վանաձորի ավագանու «Մամիկոն Ասլանյան» խմբակցության երկու անդամներ և նրանց ևս մեկ աջակից բերման են ենթարկվել։ Նրանց նկատմամբ վարչական վարույթ են հարուցել՝ ոստիկանության օրինական պահանջին չենթարկվելու համար, հետո ազատ են արձակվել։ Ըստ հաղորդումների` այսօր ընդդիմադիրները մայրուղիներ են փակել նաև Փարաքարի, Չարենցավանի, Այնթափի, Աշտարակի և Արարատի մատույցներում։Ոստիկանությունից չհաստատեցին այս տեղեկությունները, բայց ասացին, որ օրվա երկրորդ կեսին արդեն Արարատից ու Սևանից դեպի մայրաքաղաք տանող բոլոր ճանապարհները բաց են, Երևանից դուրս էլ բերման է ենթարկվել 14 ցուցարար:  "
Քաղաքականություն,Երթերն ու երեկոյան հանրահավաքներն ամենօրյա են և անժամկետ. Իշխան Սաղաթելյան," Վարչապետ Նիկոլ Փաշինյանի հրաժարականը պահանջող ընդդիմությունն այսօր առավոտյան Երևանում մի քանի փողոցներ էր փակել։ Մեր նկարահանման պահին ոստիկանությունը բերման ենթարկեց մի խումբ ցուցարարների՝ բացելով դեպի Ազգային ժողով տանող ճանապարհը։Փակ փողոցներ կային նաև Արաբկիրում, փոքր կենտրոնում և ոչ միայն։ Բոլոր դեպքերում ոստիկանները մի քանի րոպեի ընթացքում ցրում էին ցույցերը։Ազգային ժողովի ընդդիմադիր փոխխոսնակ Իշխան Սաղաթելյանի ու մի քանի ընդդիմադիր պատգամավորների առաջնորդած ցույցի մասնակիցները հասնելով Իսկահակյան - Կորյուն խաչմերուկ նստեցին ճանապարհին՝ խաթարելով երթևեկությունը, երբ ոստիկանները փորձեցին մոտենալ, վեր կացան ու շարունակեցին երթը։Ոստիկանության տվյալներով, ժամը16-ի դրությամբ, բերման է ենթարկվել 206 ցուցարար։ Մինչդեռ Իշխան Սաղաթելյանը պնդեց, թե առավոտյան արդեն բաժին էր տարվել ավելի քան 200 ցուցարար. - «Ինչքան բռնում են, էնքան շատանում են, Երևանը արդեն փողոցում ա։ Էս երթերից մեկն ա, սենց երթ էս պահին Երևանում տասնհինգ-քսան ուղղություններով կա։ Այլևս ավարտված ա ամեն ինչ»։Այստեղ էր նաև ԱԱԾ նախկին ղեկավար Արթուր Վանեցյանը։ Հարցին, թե ինչպես է արձագանքում իշխանության այն պնդումներին, որ ընդդիմությունը 2018-ի հեղափոխության քայլերը կրկնելուց բացի, որևէ բովանդակային լուծում չի առաջարկում, Վանեցյանը պատասխանեց. - «Ծրագիր մենք ունենք։ Դա իշխանությունների կողմից ծուղակն ա հերթական, մանիպուլյացիան ա։ Ծրագրերի մասին մանրամասն կխոսենք, կներկայացնենք։ Կարող է անգամ՝ այսօր, վաղը։ Մենք ունենք մի խնդիր՝ արագ կասեցնել այս պարտությունների շղթան, որպեսզի մեր երկիրը վերջնականապես չգնա քանդվի»։Ցուցարարներն այնուհետև շարժվեցին դեպի Ալեք Մանուկյան փողոցը։ հասնելով Հյուսիսային համալսարան՝ պաշտգամբից ողջունող մի քանի քաղաքացիների կոչ արեցին միանալ իրենց։ Հետո Իշխան Սաղաթելյանը մի խումբ ցուցարարների հետ մտավ Երևանի պետական համալսարանի մասնաշենքերից մեկը։«Փաստում ենք, որ տասը լսարանից ընդամենը մեկ կամ երկու ուսանող կա։ Համալսարանում 80-90 տոկոսով ըստ էության դասադուլ է», - դուրս գալով շենքից, ասաց նա։Համալսարանից մի քանի ուսանողներ արձագանքեցին՝ միանալով ցույցին։ Ղեկավարներից դուրս եկավ միայն Իրավաբանության ֆակուլտետի դեկան, ընդդիմադիր խմբակցության պատգամավոր Արթուր ղազինյանի հայրը՝ Գագիկ Ղազինյանը։«Ազատությունը» զրուցեց նաև քաղաքացիների հետ, ովքեր հեռվից էին հետևում ընդդիմության այսօրվա երթերին։«Դեմոկրատական երկրում ընտրում են կառավարությունը ընտրություններով։ Վերջ։ Բա սրանք տասը ամիս առաջ ձեն չհավաքեցին, հիմա ի՞նչ են ուզում», - ասաց մի տղամարդ։«Պարոն Փաշինյանը մեր աչքի լույսը չի, բայց էդ մարդիկ պետք ա ասեն իրանց քայլերը՝ առաջինը, երկրորդը, երրորդը», - հավելեց մեկ այլ երևանցի։ԱԺ նիստերը բոյկոտած «Հայաստան» դաշինքի ու «Պատիվ ունեմ» խմբակցության պատգամավորներն այսօր էլ խորհրդարան չգնացին։ Իշխան Սաղաթելյանն ասաց, որ իրենց երթերն ու երեկոյան հանրահավաքներն ամենօրյա են և անժամկետ։   "
Քաղաքականություն,Ցուցարարների նկատմամբ գործադրված բռնության դեպքերի վերաբերյալ քրեական գործեր առայժմ չեն հարուցվել," Չնայած ցուցարարների հանդեպ ոստիկանության կողմից կիրառված բռնությունների մասին բազմաթիվ հաղորդումներ ու տեսանյութեր կան, այս մասով որևէ քրեական գործ դեռևս չի հարուցվել։Հաղորդվում է միայն, որ դատախազությունը երկու տեսանյութ է ուղարկել քննչական մարմիններ՝ հանձնարարելով ուսումնասիրել և որոշել՝ արդյո՞ք ոստիկանները գործել են օրենքի շրջանակներում։Այդ տեսանյութերից մեկում երևում է, թե ինչպես են Պետական պահպանության ծառայության պետ Սարգիս Հովհաննիսյանն ու նրա ենթակաները խոչընդոտում լրագրողների աշխատանքը։ Մյուսում ոստիկաններից մեկը հարվածներ է հասցնում ցուցարարին ու ուժով խցկում մեքենա։Իրավապահները տասն օր ժամանակ ունեն որոշելու՝ ոստիկանության այս արարքներում կա՞ հանցագործոթյուն, թե՞ ոչ։Մարդու իրավունքների պաշտպանն ևս այսօր քննադատեց ոստիկանությանը ցուցարարների նկատմամբ անհամաչափ ուժ կիրառելու համար. - «Ասեցի, որ սա խնդիր ա։ Ես որևէ ձևով չեմ ուզում փոխել էդ հետևությունը, որովհետև դա էդպես է։ Այսինքն՝ հիմա երբ խոսում էին բարեփոխումները ստվերելու, ես փորձում եմ բացատրել, որ բարեփոխումների ուղղությունները ընթացքի մեջ են։ Եվ մի բանն է, որ էս պահին կարող ենք արդյունք տեսնել, դա պարեկայինն է։ Զորքի մասով դեռ համարյա բան չի արված։ Եվ անհրաժեշտ է անել։ Այս առումով մենք նաև արձանագրել ենք դեպքեր, երբ անձը շարժման դժվարություններ էր ունեցել, հենափայտով էր շարժվել, սակայն նրան բերման ենթարկելիս անհամաչափ ուժ էր կիրառվել»։Օմբուդսմեն Քրիստինե Գրիգորյանը կետ առ կետ թվարկում է ոստիկանության խնդիրները՝ բերման ենթարկելիս կանոնները չեն պահվում, քաղաքացիներին առանց որևէ պահանջ ներկայացնելու տեղափոխում են ոստիկանական բաժիններ, ցույցը ցրելիս էլ օրինական պահանջ չի ներկայացվում. - «Շատ դեպքերում նաև ոստիկանության բաժանմունքում նրանց իրավունքները չբացատրելն է, լռության իրավունքի անձնանց օգտվելու դեպքում այդ իրավունքի իրացմանը խոչընդոտելն է։ Շատ դեպքերում նաև ոստիկանության կողմից էդ իրավունքի չընկալման հարցն է, որովհետև մենք նաև արձանագրել էին դեպքեր, երբ անձին, որը օգտվելու էր իր լռության իրավունքից, ստիպողաբար նույնականացրել էին՝ շատ դեպքերում անելով դա գաղտնի։ Շատ դեպքերում անելով առանց անձի ընկալման, թե ինչ գործընթաց է դա, սահմանված ժամկետից՝ երեք ժամից ավել էին անձինք պահվել»։Չնայած մարդու իրավունքների պաշտպանի քննադատությանը, բռնությունների ու բախումների մասին բազմաթիվ տեսանյութերին, իշխանության ներկայացուցիչները ինչպես երեկ, այնպես էլ այսօր չդատապարտեցին ոստիկանությանը։Իշխող ուժի պատգամավոր Արուսյակ Ջուլհակյանը խորհդարանի ամբիոնից խոսեց ոստիկանության մասին, բայց՝ այլ շեշտադրումներով. - «Ժողովրդավարությունները պարտավոր են պաշտպանել իրենք իրենց։ Եվ այդ շրջանակներում պետք է օգտագործեն բոլոր լեգիտիմ գործիքները, այդ թվում՝ օգտվելով պետության՝ ուժի կիրառման մենաշնորհից։ Այս համատեքստում կոչ եմ անում ոստիկանությանը խաղաղ հավաքների և քաղաքացիների ազատ տեղաշարժի իրավունքների արդյունավետ հավասարակշռում ապահովմամբ, միաժամանակ անհանդուրժող լինել բռնության, բռնության կոչերի, սադրանքների և հայհոյախոսության նկատմամբ։Իսկ նրա գործընկեր, պետաիրավական հարցերի հանձնաժողովի նախագահ Վլադիմիր Վարդանյանն էլ լրագրողներին միայն ասաց, թե ոստիկանության գործողությունները պետք է արժանանան դատաիրավական գնահատականի։   "
Քաղաքականություն,ԱԺ նախագահը Հայաստանում ներքաղաքական ճգնաժամ չի տեսնում," Հայաստանում ներքաղաքական ճգնաժամ չկա, խորհրդարանում այսօր հայտարարեց Ազգային ժողովի նախագահ Ալեն Սիմոնյանը։ Իշխող ուժի ներկայացուցիչն անգամ քաղաքական լարում չի տեսնում։Ըստ նրա` ընդդիմադիրները փորձում են ինչ-որ ալիք բարձրացնել, որին, իր գնահատմամբ, ժողովրդի մեծ մասը չի աջակցում։«Ընդդիմության գործելաոճը, և այն, ինչ որ անում են, իրենց իրավունքն է, ի դեպ նաև հեղափոխության կողմից տրված իրավունքն է, և քաղաքացիները եթե ցանկություն են ունենում նոր իշխանություն ձևավորելու, իրենք դա անում են ընտրությունների միջոցով: Մնացածն արդեն քաղաքական լոզունգներ են: Ես հարգանքով եմ վերաբերվում մեր գործընկերների գործունեությանը, չնայած նրան, որ իրենք հաճախ իրենց թույլ են տալիս վիրավորանքներ, ագրեսիա», - ասաց խորհրդարանի ղեկավարը:Ալեն Սիմոնյանը վստահ է՝ անցած ամսվանից իշխանափոխության պահանջով փողոց դուրս եկած ընդդիմությունն ասելիք չունի ժողովրդին: Ընդդիմությունը պայքարը սկսել է Արցախի կարգավիճակի նշաձողը իջեցնելու վերաբերյալ վարչապետ Նիկոլ Փաշինյանի հայտարարությունից հետո։ Նրանք պնդում են՝ Փաշինյանի կառավարությունը մտադիր է Արցախը ճանաչել Ադրբեջանի կազմում։«Արցախի և Հայաստանի անվտանգության համար խնդրում եմ` թող իրենք, դուք բացեք` ինչ է նշանակում համայն, եկեք, առաջարկ անեմ` թող իրենց առաջարկը ձևակերպեն, որն է այդ առաջարկը, այսինքն` երբ վիրավորում են կամ գոռում են` միացիր, դա առաջա՞րկ է անվտանգության համար: Այն, ինչ որ իրենք պետք է անեին անվտանգության համար, Դաշնակցությունը, Ռոբերտ Քոչարյանը, Սերժ Սարգսյանը, մոտավորապես 20 տարի ունեցել են, և իրենք որևիցե բան չեն արել», - նշեց ԱԺ նախագահը:Իսկ գործող իշխանությունը, ըստ Ալեն Սիմոնյանի, ավելի լավ է ապահովում երկրի անվտանգությունը, քան նախկինները. «Այսօր Հայաստանի Հանրապետության անվտանգությունը մեր իրավիճակից ելնելով` ՀՀ իշխանությունը ապահովում է շատ ավելի լավ, քան այն դերակատարները, որոնք այսօր դրա մասին խոսում են, կարողացել են ապահովել կամ կկարողանան այս իրավիճակում ապահովել»:Ազգային ժողովի նախագահն անդրադարձավ նաև ոստիկանների գործողություններին, մասնավորապես քաղաքացիներին քաշքշելու և հարվածելու դեպքերին։ Ալեն Սիմոնյանը համոզված է՝ նման միջադեպերը շատ չեն. «Մի կոնկրետ դեպքն ընդհանրացնել և հոգնակի թվով ներկայացնելը լրատվամիջոցին և ձեզ պատիվ չի բերում, որովհետև եթե ձեզ ես հիմա խնդրեմ մեկ, երկու, երեք դեպք ասել, դուք դա չեք անի: Բացի երկու-երեք դեպքից, ընդհանուր առմամբ ոստիկանությունը…»:Խորհրդարանի ղեկավարը չի կիսում ընդդիմադիրների ու իրավապաշտպանների այն տեսակետը, որ ոստիկանությունն անհամաչափ ուժ է կիրառում ցուցարարների նկատմամբ, ճիշտ հակառակ կարծիքն ունի:«Շնորհակալություն եմ ևս մեկ անգամ հայտնում, որ մեր մյուս քաղաքացիների իրավունքներն իրենք պահպանում են և թույլ չեն տալիս, որ տարբեր փոքր այդ միջոցառումները, որ տեղի են ունենում, խանգարեն մնացած քաղաքացիների իրավունքներին, բայց միևնույն», - նշեց ԱԺ նախագահը:Իշխող ուժի պատգամավորներն Ազգային ժողովը լքած ու փողոցում պայքար սկսած իրենց գործընկերներին Ազգային ժողովի հայտարարությունների ժամին անդրադարձան։ Նրանք ընդդիմությանը քննադատում են իշխանությունը զավթելու փորձերի համար։ Հայտարարում, թե իրենց ընդդիմախոսների պայքարը չի կարող ստանալ ժողովրդի աջակցությունը։ «Քաղաքացիական պայմանագրում» համոզված են՝ «Հայաստան» ու «Պատիվ ունեմ» խմբակցությունները սպառել են իրենց՝ որպես ընդդիմություն։«Ընդդիմադիրների գործողություններն իրոք միտված են փրկելու կամ փրկվելու, բայց խոսքը բացառապես գողացածի և իրենց փրկության մասին է», - ասաց խմբակցության պատգամավոր Արթուր Հովհաննիսյանը:   "
Քաղաքականություն,Բրյուսելում կայացել է Հայաստանի ԱԽ քարտուղարի և Ադրբեջանի նախագահի օգնականի հանդիպումը," Բրյուսելում երեկ կայացել է Հայաստանի անվտանգության խորհրդի քարտուղարի և Ադրբեջանի նախագահի օգնականի հանդիպումը։ Այս մասին թվիթերում գրել է Եվրամիության հատուկ ներկայացուցիչ Տոյվո Կլաարը, որը վերջերս էր այցելել նախ Բաքու, ապա՝ Երևան։ Եվրոպացի դիվանագետը լուսանկար է հրապարակել ու գրել, որ ուրախ է նման ձևաչափով արդեն երկրորդ հանդիպման համար: Թե ինչ հարցեր են քննարկել Հայաստանի ու Ադրբեջանի ներկայացուցիչները, պաշտոնապես չի հաղորդվել։ Ավելի վաղ խոսելով այս հանդիպման մասին՝ Գրիգորյանն ասել էր, որ այն հայ-ադրբեջանական հարաբերություններին վերաբերող տարբեր հարցեր է ներառելու, այդ թվում՝ խաղաղության համաձայնագրի նախապատրաստումը։ «Լայն կոնտեքստում, Հայաստան-Ադրբեջան հարաբերությունների կարգավորման կոնտեքստում կարող ենք տեղավորել, որովհետև Հայաստան-Ադրբեջան հարաբերությունները, կարող ենք ասել, այս պահին մի քանի ուղղություններ ունեն: Դա եռակողմ աշխատանքային խումբն է` ապաշրջափակման թեմայով: Այս պահին քննարկվում է նաև դելիմիտացիայի և դեմարկացիայի աշխատանքային խմբերի ձևավորումը: Գրեթե վերջնական փուլում է։ Կարծում եմ` մոտակա ժամանակներս արդեն կհայտարարվի աշխատանքային խմբի ձևավորման մասին, և կձևավորվի այդ աշխատանքային խումբը, և կսկսեն քննարկել դեմարկացիայի և դելիմիտացիայի հարցերը: Կա նաև խաղաղության օրակարգի քննարկման ուղղությունը, որ արտգործնախարարների մակարդակով է: Կա նաև, գիտեք, որ անվտանգության ուժերի ղեկավարների պարբերաբար հանդիպում, որը քննարկում է նաև ընդհանուր առմամբ Հայաստան-Ադրբեջան հարաբերությունները, որոշ հարցեր: Եվ կա նաև իմ և Հիքմեթ Հաջիևի հանդիպման պլատֆորմը, որտեղ քննարկում ենք Հայաստան-Ադրբեջան հարաբերություններին վերաբերող մի շարք հարցեր», - նշել էր Գրիգորյանը:Հայաստանի անվտանգության խորհրդի քարտուղարը, միևնույն ժամանակ, ասել էր, որ եթե բրյուսելյան հանդիպմանը ստանան բոլոր հարցերի պատասխանները, ապա կարող է քննարկվել նաև երկու երկրների առաջնորդների հանդիպման հնարավորությունը։«Ինչ վերաբերում է ուղիղ հանդիպում կազմակերպելու մասին, ապա մենք նաև հանդիպում ենք, որպեսզի նախապատրաստական աշխատանքներ կատարենք», - ասել էր Գրիգորյանը:«Ազատություն»․ - Ասացիք, որ եթե ինչ-որ հարցեր հստակեցվեն, հնարավոր է հանդիպումը, ինչի՞ մասին է խոսքը։Գրիգորյան․ - Դա բանակցությունների առարկա է: Եկեք, բանակցությունների առարկա թողնենք, հետագայում եթե ինչ-որ առաջընթաց ունենանք, մենք հանրությանը դրա մասին կտեղեկացնենք:Օրերս Երևանում Հայաստանի ու Արցախի կառավարության անդամների համատեղ խորհրդակցության ընթացքում վարչապետ Նիկոլ Փաշինյանը հավաստիացրել էր՝ խաղաղության օրակարգն ամենևին էլ պարտության օրակարգ չէ՝ կարևորելով Արցախի ժողովրդի անվտանգությունն ու իրավունքների երաշխավորումը։Մինչդեռ բողոքի ակցիաներ սկսած ընդդիմությունը կարծում է, որ խաղաղության օրակարգի պատրվակով իշխանությունն անհարկի զիջումներ է անում Ադրբեջանին, և պահանջում է Փաշինյանի հրաժարականը։  "
Քաղաքականություն,Ընդդիմության այսօրվա ակցիաներն ուղեկցվեցին բախումներով ու բռնություններով," Ընդդիմության այսօրվա ակցիաներից հետո ընդդիմադիրներն ու իրավապաշտպանները հաղորդեցին բռնության մի քանի դեպքերի մասին։ Համացանցում հայտնված տեսանյութերում ևս երևում է, թե ինչպես են ոստիկանության ծառայողները մի դեպքում ուժով քաղաքացիներին տեղափոխում մեքենաներ, մյուս դեպքում՝ հարվածում նրանց։ Ոստիկանությունը, սակայն, առայժմ միայն մեկ ծառայողական քննություն է նշանակել։ Մյուս հրապարակումները դեռ ուսումասիրում են՝ առանց մեկնաբանության։Ոստիկանների գործողություններից նաև փաստաբան Ալեքսանդր Կոչուբաևն է տուժել. նրա հագուստն է պատռվել։ Փաստաբանի խոսքով, ինքը ոչ թե ցույցի է մասնակցել, այլ եկել էր քաղաքացիներին անվճար իրավական աջակցություն տրամադրելու։ Ոստիկանները նրան էլ են բաժին տեղափոխել։«Բոլոր ցուցարարների նկատմամբ, այդ թվում նաև իմ նկատմամբ կիրառվեց բիրտ ֆիզիկական ուժ, հայհոյախառը... Ամենահետաքրքիրն այն է, որ, հասկանալով այս ամեն ինչի հետևանքները, ինձ մյուս ցուցարարների հետ միասին նույն մեքենայով բերել են ոստիկանություն, բայց հիմա պարզաբանում են, որ իրենք մտածել են, որ ես ուզում եմ որպես փաստաբան իրենց հետ գալ», - լրագրողներին պատմեց Կոչուբաևը։Մեկ այլ տեսանյութում երևում է, թե ինչպես են Պետական պահպանության ծառայության պետ Սարգիս Հովհաննիսյանն ու նրա ենթական խոչընդոտում լրատվամիջոցների աշխատանքը։«Մեդիահաբ»-ի լրագրող Նարե Գևորգյանը, որը տեղում ուղիղ եթեր էր վարում, ասում է, որ ՊՊԾ պետը ոտքով հարվածել է իր գործընկերոջը՝ օպերատորին. - «Երբ ես առաջին հարցը տվեցի, ինքը ինձ մի քիչ բարձր տոնով ասաց, որ հեռախոսով է խոսում։ Լռեցի, որևէ բան չեմ պատասխանել, ու դա մենք ունենք մեզ մոտ ֆիքսված։ Օպերատորը ընդամենը կադրը պահել էր իր վրա, ինքը բավականին ջղայնացած տոնով ասաց՝ թեքիր կամերան, ինձ մի նկարիր։ Ու այդ պահին օպերատորը ընդամենը ասել է՝ նկարելու եմ։ Իր աշխատակիցներից մեկը եկավ, կամերան հրեց, մի պահ մեր տեսախցիկը թեքվում է լրիվ ուրիշ կողմ, ես սկսում եմ ավելի բարձր խոսել, որովհետև էդ պահին նաև հրմշտոցի մեջ ենք ընկնում։ Չեմ կարող ասել հստակ, որ ինձ թիրախավորված էին հրմշտում, բայց ամեն դեպքում գնում էի աջ ու ձախ»։Տեղում նաև Մարդու իրավունքների պաշտպանի գրասենյակի աշխատակիցն է եղել: Օմդուդսմեն Քրիստինե Գրիգորյանն անընդունելի է համարում նման վարքագիծը, հատկապես բարձաստիճան պաշտոնյայի կողմից. - «Հավաքի յուրաքանչյուր մասնակից, ոստիկանության ծառայող, բայց հատկապես բարձրաստիճան պաշտոնատար անձինք պարտավոր են բարենպաստ միջավայր ստեղծել իրենց մասնագիտական գործով զբաղվող լրագրողների գործունեության համար»։Քաղաքացիներին ոստիկանություն տեղափոխելիս վերջին օրերին իրավապահները շատ հաճախ անհամաչափ ուժ են կիրառում, ասում է Մարդու իրավունքների պաշտպանը։ Քրիստինե Գրիգորյանն օրինակ է բերում քաղաքացու գլխին հարվածող ոստիկանի պահվածքը. - «Էս առումով մենք կապ ենք հաստատել Ոստիկանության հետ, հետագայում նաև տեսա, որ Ոստիկանությունը տարածել էր հաղորդագրություն նշված ծառայողի նկատմամբ ծառայողական քննություն սկսելու համար, ինչը, կարծում եմ, ողջունելի է։ Բայց մենք մեր գրությամբ ու նաև հաջորդիվ հետևողական ենք լինելու, որ մեղավոր անձի նկատմամբ պատժի անխուսափելիության կանոնը որևէ ձևով չխախտվի այդտեղ»։Բացի դրանից, օմբուդմենն արձանագրում է, որ ոստիկանները ցուցարարներին բերման ենթարկելիս իրավունքները չեն ներկայացրել, որոշ դեպքերում երեք ժամից ավելի են պահել։ՄԻՊ գրասենյակն այս օրերին արտակարգ ռեժիմով է աշխատում, արագ արձագանքման խմբեր են ստեղծվել, որոնք գնում են ոստիկանական բաժանմունքներ, հանդիպում քաղաքացիներին, նրանց խորհրդատվություն տրամադրում: Գրասենյակից միևնույն ժամանակ հայտնում են՝ իրենք արձանագրել են, որ ցուցարաներն էլ ոստիկաններին են սադրում։«Ոստիկանության ծառայողների նկատմամբ, ովքեր այդ պահին հասարակական կարգն ու անվտանգությունն են ապահովում, դրսևորվել է վիրավորական արտահայտություններ, հայհոյանքներ, նաև որոշակի տարբերանշաններ պոկելու դեպքեր կամ այլ բնույթի սադրիչ գործողություններ, որոնք, կարծում ենք, որ անթույլատրելի են», - ասաց օմբուդսմենը։Թե բողոքի ակցիաների ընթացքում ոստիկանների ու ցուցարարների միջև տեղի ունեցած բախումների, հրմշտոցների պատճառով քանի տուժած կա, առայժմ պետական գերատեսչությունները չեն հայտնում:Չնայած ոստիկանական գործողությունների վերաբերյալ ընդդիմության ու իրավապաշտպանների քննադատությանը, համացանցում առկա տեսանյութերին, իշխող ուժի որոշ պատգամավորներ, հակառակը, անգամ գովում են ոստիկաններին՝ պրոֆեսիոնալ աշխատանքի համար։   "
Քաղաքականություն,,
Քաղաքականություն,,
Քաղաքականություն,,
Քաղաքականություն,,
Քաղաքականություն,,
Քաղաքականություն,,
Քաղաքականություն,,
Քաղաքականություն,,
Քաղաքականություն,,
Քաղաքականություն,,
Քաղաքականություն,,
Քաղաքականություն,,
Քաղաքականություն,,
Քաղաքականություն,,
Քաղաքականություն,,
Քաղաքականություն,,
Քաղաքականություն,,
Քաղաքականություն,,
Քաղաքականություն,,
Քաղաքականություն,,
Քաղաքականություն,,
Քաղաքականություն,,
Քաղաքականություն,,
Քաղաքականություն,,
Քաղաքականություն,,
Քաղաքականություն,,
Քաղաքականություն,,
Քաղաքականություն,,
Քաղաքականություն,,
Քաղաքականություն,,
Քաղաքականություն,,
Քաղաքականություն,,
Քաղաքականություն,,
