Category,Title,Text
ՏՏ ոլորտ,"Կուլեբա. «Սոցիալական մեդիան մի առանձին ռազմաճակատ է, որտեղ պարտավոր ես շատ լուրջ կռվել»"," Ուկրաինայի արտաքին գործերի նախարար Դմիտրո Կուլեբան Լոնդոնում անցկացվող Փափուկ ուժի համաշխարհային գագաթնաժողովի մասնակիցներին հասցեագրված տեսաուղերձում խոսել է սոցիալական ցանցերում հաղթանակի տեսլականն առաջ տանելու կարևորության մասին:«Ամենաբարդը հայեցակարգ հստակ ձևակերպելն է և այն գերակայող դարձնելը: Պատերազմը ճակատամարտերի շարան է` դու կարող ես մեկը տանուլ տալ, մեկը շահել, բայց կարևորը պատերազմում հաղթելն է: Անհրաժեշտ է հստակ սահմանում, որ Ուկրաինան ի զորու է հաղթել», - ասել է Կուլեբան:Նրա համոզմամբ` Ուկրաինայի հստակ հաղթանակի հայեցակարգի հաստատումը սոցիալական ցանցերում կօգնի բարձր մակարդակի վրա պահել դաշնակիցների աջակցությունը և վնասազերծել բացասական ազդեցությունը, որ կարող են հանրային կարծիքի վրա գործել ռազմաճակատից ստացվող լուրերը:«Ե՛վ շարքային մարդիկ, և՛ քաղաքական գործիչները ներկա են սոցցանցերում: Հենց այդ պատճառով էլ սոցցանցերն ունեն շատ մեծ նշանակություն: Սոցիալական մեդիան մի յուրօրինակ առանձին ռազմաճակատ է, որտեղ պարտավոր ես շատ լուրջ կռվել: Ընդ որում Facebook-ը, Instagram-ը և TikTok-ը միմյանցից տարբերվում են: Սա շատ կարևոր հարց է», - ասել է Կուլեբան:Նախարարի խոսքով, մի առիթով նա աֆրիկացի մի քաղաքական գործչի հարցրել է, թե արդյո՞ք երիտասարդները ականջալուր են լինում իրենց ցեղապետերի կոչերին: Քաղաքական գործիչն ասել է, թե այսօր երիտասարդներն առաջնորդվում են Whatsapp-ի և Instagram-ի հաղորդած տեղեկատվությամբ:«Երբ իրականությունը հասնում է այդ կետին, դու հասկանում ես, որ անհրաժեշտ է չափազանց լուրջ ընդունել սոցիալական մեդիայի գործոնը», - հայտարարել է Կուլեբան:  "
ՏՏ ոլորտ,Հայաստանը սատարում է ազգային տիրույթների ստեղծման նախագծին միանալու Ռուսաստանի առաջարկին․ Փաշինյան," Հայաստանի ՏՏ ոլորտում շրջանառությունը 2022 թվականին աճել է ավելի քան 50 տոկոս, այսօր ասել է վարչապետ Նիկոլ Փաշինյանը՝ Ալմաթիում՝ «Թվային գործընկերությունը նոր իրականությունում» թվային համաժողովի լիագումար նիստին։Վարչապետը նաև ընդգծել է՝ տեղեկատվական տեխնոլոգիաների և կապի ոլորտի տեսակարար կշիռը Հայաստանի ՀՆԱ-ում հետևողականորեն աճում է։ Կառավարությունը, Փաշինյանի խեսքով, պետական աջակցություն է ցուցաբերում ՏՏ բիզնեսին՝ շեշտելով՝ անցյալ տարի ավելի քան 1000 ստարտափ ստացել է զգալի հարկային արտոնություններ։«Մեզ համար կարևոր խնդիր է մնում եվրասիական ինտեգրման տարածքում միասնական թվային տարածության ձևավորման հարցը։ Այս համատեքստում, ցանկանում եմ նշել տեղեկատվության փոխանակման միջպետական համակարգի գործիքների, ինտեգրացիոն էֆեկտով թվային նախագծերի ստեղծման և զարգացման արդիականությունն ու մեծ պահանջարկը», - ասել է Հայաստանի գործադիրի ղեկավարը։Շեշտելով, որ Հայաստանը սկսել է ավելի լայն և խորը օգտագործել թվային մեխանիզմներն ինչպես համավարակի, այնպես էլ՝ ապագայում նմանատիպ բնույթի հնարավոր ճգնաժամերի հետևանքների հաղթահարման նպատակով՝ գործադիրի ղեկավարը հայտարարել է՝ Հայաստանը սատարում է Ռուսաստանի կառավարության առաջարկը՝ միանալ ազգային տիրույթների ստեղծման նախագծին և աջակցել բարձր որակավորում ունեցող կադրերի ներգրավմանը՝ ի շահ ազգային տնտեսությունների և, ընդհանուր առմամբ, ԵԱՏՄ-ի տնտեսությունների աճի։Գործադիրի ղեկավարը վերահաստատել է՝ թվային տնտեսության զարգացումը Հայաստանի համար եղել և մնում է կարևորագույն առաջնահերթություններից մեկը։Փաշինյանը խոսել է «Ճանապարհորդում եմ առանց Covid-19», «Աշխատանք ԵԱՏՄ-ում» բջջային հավելվածներից։«Ճանապարհորդում եմ առանց Covid-19» բջջային հավելվածում ներբեռնված 5 միլիոն թեստերը նշանակում են 5 միլիոն ուղևորություն։«Իսկապես հսկայական թիվ է: Հավելվածը կայացել է Ռուսաստանի Դաշնության և Հայաստանի Հանրապետության կառավարությունների ակտիվ աջակցության շնորհիվ, որոնք գործարկել են փորձնական ծրագիրը, որն էլ դարձել է ինը երկիր ներգրավող լիարժեք նախագիծ», - ասել է վարչապետը՝ կարծիք հայտնելով, որ հավելվածը «լավ հիմք է ստեղծում միջսահմանային թվային բժշկության զարգացման, տեղեկատվության փոխանակման և «բժշկական քարտերի» թվայնացման համար՝ ազգային պահանջներին համապատասխան և անձնական տվյալների լիարժեք պաշտպանությամբ»։Գործադիրի ղեկավարն առաջարկել է քննարկել հավելվածի՝ որպես «համաճարակաբանական վահան» գործիք և բժշկական տեղեկատվության փոխանցման վստահության մեխանիզմ օգտագործելու հեռանկարները։Անդրադառնալով «Աշխատանք ԵԱՏՄ-ում» թվային հարթակին՝ Փաշինյանը տեղեկացրել է, որ թեև բջջային հավելվածի ռուսական տիրույթը սկսել է գործել 2022-ին, սակայն այսօր հավելվածում հասանելի է նաև Հայաստանի ազգային տիրույթի առաջին ամբողջական տարբերակը։«Հավելվածի օգտատերերն արդեն կարող են գտնել թափուր աշխատատեղեր, արձագանքել դրանց, օգտվել «օգնական» և «հաճախ տրվող հարցերի պատասխաններ» ծառայություններից, ծանոթանալ կանոնավորիչ տեղեկատվությանը, գտնել լիազոր մարմինների բաժանմունքները, կոնտակտային տվյալները և այլն», - ասել է վարչապետը՝ խոսելով նաև այս հավելվածում ներառված workpermit.am ծառայությանը, որի միջոցով տրվում են Հայաստանում աշխատանքի և բնակության թույլտվություններ։«Ամբողջ գործընթացը տեղի է ունենում առցանց հարթակում ներկայացված մեկ դիմումի հիման վրա», - շեշտել է գործադիրի ղեկավարը՝ շարունակելով․ - «Թվային գործիքն ապահովում է այս գործընթացում ներգրավված հինգ պետական գերատեսչությունների համակարգված փոխգործակցությունը: Թվային ծառայության միջոցով աշխատանքային պայմանագրի հիման վրա կարելի է նաև ԵԱՏՄ երկրների քաղաքացիների և նրանց ընտանիքների անդամների համար ստանալ ՀՀ-ում բնակության օրինականությունը հավաստող անվճար քարտ։ Հարթակը պարբերաբար կհագեցվի պետական և առևտրային այլ ծառայություններով»։Նիկոլ Փաշինյանը տիկնոջ՝ Աննա Հակոբյանի հետ երեկ է աշխատանքային այցով ժամանել Ալմաթի՝ մասնակցելու Եվրասիական միջկառավարական խորհրդի հերթական նիստին "
ՏՏ ոլորտ,Meta-ին սպառնում է 390 միլիոն եվրո տուգանք," Meta ընկերությանը, որին պատկանում են Facebook և Instagram սոցիալական ցանցերը, սպառնում է 390 միլիոն եվրո տուգանք։ Չորեքշաբթի օրը նման հայտարարությամբ է հանդես եկել անձնական տվյալների պաշտպանության ոլորտի DPC իռլանդական ընկերությունը։Բացի տուգանքը վճարելուց, Meta-ն պետք է փոխի իր քաղաքականությունը սոցիալական ցանցերում անհատականացված գովազդի վերաբերյալ: Տվյալների պաշտպանության եվրոպական առաջատար ընկերության գնահատմամբ՝ Meta-ն անձնական տվյալները օգտագործում է գովազդային նպատակներով:DPC-ի հաղորդագրությունում նշվում է, որ Meta-ն երեք ամսվա ընթացքում պետք է փոխի բաժանորդների անձնական տվյալների հետ աշխատելու իր կանոնները։  "
ՏՏ ոլորտ,2022-ի ամենափնտրվող բառը Wordle-ն է. Google," Անցնող տարվա ամենափնտրվող բառը Wordle-ն է։ Google-ը հրապարակել է իր տարեկան զեկույցը, ըստ որի` 2021-ին ստեղծված այս խաղ-գլուխկոտրուկն ամբողջ աշխարհում ամենաշատ փնտրվող բառն է, այն անգամ առաջ է անցել Մեծ Բրիտանիայի թագուհու մահվանն առնչվող որոնումներից, Ուկրաինա բառից։Այս օնլայն խաղն անցած տարի կայծակնային արագությամբ գրավեց օգտատերերին։ Խաղացողները ամեն օր թաքնված մեկ բառ են փորձում գտնել՝ դրա համար ունենալով միայն 6 փորձ։Խաղը նաև նմանակներ ունի։ Հայերեն տարբերակն էլ կա՝ «Բառդլ»-ը:Ամերիկյան ընկերությունը նաև ամփոփել է ամենաշատ որոնվող աստղերի անունները։ Դերասանների ցանկը գլխավորում է Ջոնի Դեպը՝ նրան շատ սկսեցին փնտրել իր աղմկահարույց ամուսնալուծության ընթացքում։ Հաջորդում է Ուիլ Սմիթը, որի մասին շատ խոսվեց Օսկարի մրցանակաբաշխության ժամանակ դերասան Քրիս Ռոքին ապտակելուց հետո։   "
ՏՏ ոլորտ,ՏՏ ոլորտի ներկայացուցչի խոսքով՝ կառավարության աջակցությունը փոքր-ինչ ուշացած է. կան փակված ընկերություններ," Շուրջ 25 միլիոն դոլար՝ տեղեկատվական տեխնոլոգիաներին. դրամի արժևորումից մեծ կորուստներ կրող IT ոլորտի տևական դժգոհություններից ու ահազանգերից հետո կառավարությունն այսօր աջակցություն տրամադրելու որոշում ընդունեց:«Աջակցության տրամադրումը հնարավորություն կընձեռի պահպանել աշխատատեղերը՝ միաժամանակ չկրճատելով աշխատակիցների աշխատավարձերը, որով պոտենցիալ կստեղծվի կազմակերպությունների ադապտացվելու և ապագայում զարգանալու համար», - նախագիծը ներկայարցեց բարձր տեխնոլոգիական արդյունաբերության նախարար Ռոբերտ Խաչատրյանը:Ռազմավարական հռչակված տեղեկատվական տեխնոլոգիաների ոլորտի ընկերությունների ահազանգերի պատճառը գարնանից դրամի նկատմամբ դոլարի էական արժեզրկումն է։ Այս ընկերությունները իրենց արտադրանքը հիմնականում դրսում են վաճառում կամ արտասահմանյան ընկերություններին ծառայություններ մատուցում։ Էժան դոլարի հետևանքով նրանց ֆինանսական մուտքերը նվազել են։Ոլորտին աջակցելու հարցը գործադիրում վաղուց էր քննարկվում, բայց միայն տարեվեջին որոշում կայացվեց: Վարչապետ Փաշինյանն ասում է՝ բազմաթիվ քննարկումների արյդունքում օգնության այս տարբերակն են ճիշտ համարել. «Չեմ կարող ասել կոնսենսուսային, բայց բազում քննարկումների արդյունքում եկել ենք, որ ռացիոնալ տարբերակը հենց այս տարբերական է, և մենք տեղեկատվական տեխնոլոգիաների ոլորտին 10 միլիարդ դրամի աջակցություն ենք ցուցաբերում, որը, մեր գնահատմամբ, էականորեն կմեծացնի ոլորտի մրցունակությունը, նկատի ունեմ միջազգային շուկայում»:Պետական աջակցության արդյունքում այս տարվա հունիսից հոկտեմբեր ամիսներին IT ընկերությունների վճարած եկամտային հարկի մինչև 95 տոկոսը կվերադարձվի։ Դիմել, սակայն, կկարողանան ոչ բոլորը։ Գործադիրը մի շարք չափորոշիչներ է սահմանել. օրինակ՝ այդ ժամանակահատվածում ընկերությունների աշխատավարձային ֆոնդը 20 տոկոսից ավելի չպետք է կրճատված լինի:«Ներկայացված որոշմամբ առաջարկվում է պետական աջակցություն տրամարդել ՏՏ ոլորտի այն կազմակերպություններին ու անհատ ձեռնարկատերերին, որոնք 2022 թվականի հունիսից հոկտեմբեր ամիսներին իրենց աշխատակիցներին վճարվող աշխատավարձային ֆոնդը 20 տոկոսից ավելի չեն կրճատել, ինչպես նաև իրենց կողմից արտերկիր արտահանվող ծառայությունների ծավալը աջակցության տրամադրման ժամանակահատվածում կազմել է իրացման շրջանառության առնվազն 70 տոկոսը», - մանրամասնեց նախարարը:«Վերջապես որոշում կայացրին ու ինչ-որ քայլ արեցին, որովհետև դա ևս կարևոր էր: Մինչ այդ անտարբերություն էինք զգում, բայց միևնույն ժամանակ ուզում եմ ասել, որ որոշումը, կարծես թե, մի քիչ ուշացած է», - «Ազատության» հետ զրույցում նշեց արտասահմանյան հաճախորդների համար համակարգչային ու բջջային ծրագրեր պատրաստող «Էսթերոքս» ընկերության հիմնադիր տնօրեն Արմեն Ադամյանը:Ըստ նրա՝ ընկերությունում հիմա հաշվարկներ են անում՝ կկարողանան օգտվել աջակցությունից, թե ոչ։ Արմեն Ադամյանն ասաց՝ եթե ավելի վաղ իմանային, որ պետական օժանդակություն է լինելու, ճգնաժամային այս շրջանում այլ որոշումներ կկայացնեին։ Կրճատումներ են ունեցել՝ գուցե իրենք ծրագրից դուրս մնան. «Եթե, օրինակ, ավելի շուտ ասվեր, որ այսպիսի բան պետք է լինի, ոնց որ ավելի դուխով գնացեք առաջ, շատ լավ, հիմա պատկերացրեք, որ կան ընկերություններ, որ շատ փոքրացել են, կան, որ ընդհանրապես արդեն փակվել են: Այդ ընկերություններին փաստորեն սա չի օգնելու», - շեշտեց նա:Տնտեսագետ Սուրեն Պարսյանը կարծում է, որ փոքրաթիվ ընկերություններ կկարողանան օգտվել այս ծրագրից։ Նրա գնահատմամբ՝ սահմանված չափորոշիչներն արդար չեն. «Միանշանակ համաձայն եմ, որ պետք է մտածվեր նոր մոտեցումներ աջակցության, բայց այս մոտեցումը, որ նրանք բերեցին, հիմնավորումները թույլ են, խտրական են»:Դրամի արժևորման պատճառով միայն ՏՏ ոլորտը չէ, որ տուժել է. անցնող ամիսներին նույնաբովանդակ ահազանգեր էին հնչում արտահանմամբ զբաղվող այլ ոլորտներից ևս։ «Օրինակ՝ գինեգործությունը, երշիկի, կաթնամերքի արտադրությունը, որոնք հիմա անկում ունեն 8-9 ամիսների հաշվարկով, այս ոլորտներին կառավարությունը որևէ աջակցություն չի ցուցաբերել, և այստեղ, անշուշտ, ոլորտային խտրականություն կա», - նշեց տնտեսագետը:IT ընկերություններն ասում են՝ 4 ամսվա եկամտահարկի մասնակի վերադարձը կարճաժամկետ լուծում է, տնտեսական նույն միտումների պահպանման դեպքում գործադիրն ավելի երկարաժամկետ ծրագրեր պետք է մշակի։ "
ՏՏ ոլորտ,Դրամի համեմատ դոլարի կտրուկ արժեզրկման պատճառով հայաստանյան ՏՏ ոլորտը լրջագույն խնդիրների է բախվել," Դրամի համեմատ դոլարի կտրուկ արժեզրկման պատճառով հայաստանյան ՏՏ ոլորտը լրջագույն խնդիրների է բախվել, շատ ընկերություններ բարձրաձայնում են փակվելու վտանգի մասին։Արտասահմանյան հաճախորդների համար համակարգչային ու բջջային ծրագրեր պատրաստող «Էսթերոքս» ընկերության հիմնադիր-տնօրեն Արմեն Ադամյանի խոսքով՝ դոլարի արժեզրկման պատճառով հիմա ոչ միայն չեն կարող ընդլայնել 40 աշխատակից ունեցող բիզնեսը, այլև պահուստային միջոցների հաշվին են աշխատում։«Մեր ունեցած նախորդ պահուստների հաշվին հիմա կարելի է ասել դիմակայում ենք, որը անվերջ հնարավոր չի: Այո, կարող ենք 6 ամիս և այլն դիմակայել, բայց հնարավոր չի», - ասաց Ադամյանը:Ռուս-ուկրաինական պատերազմից հետո ռուսաստանցիների ու նրանց ֆինանսական միջոցների մեծ ներհոսքը հանգեցրեց դրամի կտրուկ արժևորման։ Եթե տարեսկզբին Հայաստանում մեկ դոլարն արժեր շուրջ 480 դրամ, ապա այժմ բանկերն այն վաճառում են 402 դրամով։ Սա խիստ հարվածել է արտասահմանյան գործընկերների հետ դոլարով աշխատող անհատներին ու կազմակերպություններին։«Մենք էլ մեր քաղաքականությունն ենք անում, նոր գործընկերներ ենք ման գալիս, որ կարողանանք ավելի շատ դիմակայել, բայց եթե էս վիճակում գնաց, արդեն հետ ենք գնում էլի», - ընդգծեց Ադամյանը:ՏՏ ընկերությունները կառավարությունից աջակցություն են ակնկալում. Արմեն Ադամյանի խոսքով իրենց խոստումներ են տվել. «Հինգ ամիս առաջ են եղել հանդիպումներ կառավարության հետ, Կենտրոնական բանկի հետ, խոստացվել է, որ ինչ-որ բաներ կարվեն, բայց մինչև հիմա դեռ ոչ մի արդյունք չունենք»:Ի՞նչ է անում գործադիրը Հայաստանում ամենահեռանկարայինը հռչակված ոլորտի հոգսը թեթևացնելու համար։ Վերջերս հայտնի դարձավ Էկոնոմիկայի նախարարության առայժմ քննարկվող մի նախագծի մասին, որով IT ընկերություններին արտոնություններ կտան՝ որոշակի ժամանակահատվածով վերադարձնելով նրանց վճարած եկամտահարկը։ Նախագիծը դեռ մշակման փուլում է, շատ մանրամասներ դեռ չի հաղորդվում։«Դա արագ լուծման տարբերակներից մեկն է և իր պարզ մեկնաբանությունը ունի՝ երբ որ եկամտահարկը նայում ենք 20 քանի տոկոս է և դոլարը քսան քանի տոկոսով ընկել է, ոնց որ եղավ այդ ընկածի փոխհատուցում էլի, իրար հետ նմանեցվող բաներ են, բայց կարծում եմ, որ դա երկարաժամկետ լուծում չէ», - նշեց «Էսթերոքս» ընկերության հիմնադիր-տնօրենը:«Խոսքը գնում է չորս ամսվա եկամտային հարկի վերադարձը՝ շուրջ 16 միլիարդ դրամի մասին: իմ կարծիքով՝ այդ մեծ ծավալի աջակցությունն այդքան էլ արդարացված չէ», - ասաց տնտեսագետ Հայկազ Ֆանյանը:Տնտեսագետի կարծիքով՝ մեկ ոլորտին այսչափ աջակցություն տրամադրելը արդար չէ, մասսայական օգնությունն, ըստ նրա, այժմ ոչ նպատակահարմար է. «Կառավարության աջակցությունը թիրախային պետք է լինի, վերջին հաշվով մարդիկ, որ զբաղվում են նաև բիզնեսով նաև պետք է մտածեն իրենց արտադրության ռիսկերի մասին և փորձեն միջոցներ ձեռնարկել այդ արտարժութային ռիսկերը զսպելու նպատակով»:Իսկ աջակցության ի՞նչ այլ գործիքներ կարող է կիրառել գործադիրը։ Տնտեսագետ Հայկազ Ֆանյանը մի քանիսն է թվարկում՝ հարկային արձակուրդ, արտոնյալ վարկեր, սուբսիդիաներ։ Մեխանիզմերը բազմազան են, ասում է փորձագետը:«Ուղղակի պետք է հասկանալ մի քանի բան՝ կառավարությունը ինչքան իրեն կարող է թույլ տալ, ինչ նպատակի համար է դա իրականցվում, ինչքանով է դա արդյունավետ», - ընդգծեց Ֆանյանը:Տնտեսագետները համոզված են՝ տուժած ոլորտներին աջակցելու համար դոլարի արհեստական թանկացումը նույնպես լուծում չէ, սա էլ ավելի մեծ թանկացումների կհանգեցնի՝ հարվածելով սոցիալապես ոչ ապահով շերտին։Դրամի կայունության ու գնաճի վերահսկման պատասխանատու Կենտրոնական բանկն անցնող ամիսների ընթացքում պարբերաբար հայտարարում է՝ եթե միջամտեին փոխարժեքի շուկային ու փորձեին էժանացնել դրամը։ Գնաճը շատ ավելի բարձր կլիներ։ Հրապարակված վերջին տվյալներով՝ 12-ամյսա գնաճը 9.5 տոկոս է կազմում։ Գլխավոր դրամատան կանխատեսմամբ՝ թանկացումները շարունակվելու են։  "
ՏՏ ոլորտ,Meta ընկերությունում այս շաբաթ խոշոր կրճատումներ են նախատեսվում," Մարկ Ցուկերբերգին պատկանող Meta Platforms ընկերությունը, որի մաս են կազմում Facebook-ը, Messenger-ը, Instagram-ը, WhatsApp-ը և Oculus-ը, պետք է այս շաբաթ հայտարարի մեծ թվով ծառայողների աշխատանքից ազատելու մասին:Ենթադրվում է, որ որոշումը կտարածվի հազարավոր աշխատակիցների վրա: Ըստ ընկերության տնտեսագետների, հաջորդ տարի ընկերության ծախսերը զգալիորեն կավելանան, ինչը կհանգեցնի մոտ 67 միլիարդ դոլարի կորստի արժեթղթերի շուկայում:Ցուկերբերգը վերջերս արգելել է նոր ծառայողներ վարձել և կարգադրել է միջոցներ ձեռնարկել ծախսերը կրճատելու համար:Meta-ի ցուցիչները շուկաներում թուլացել են, այդ ընկերության հիմնական մրցակիցը հիմա համարվում է TikTok չինական ընկերությունը:Meta -ն մեծ գումարներ է տրամադրում «մետատիեզերքի» հայեցակարգի շրջանակներում «վիրտուալ իրականության» զարգացման ծրագրին:Ցուկերբերգն ասել է, թե իր կարծիքով, մեկ տասնամյակ է անհրաժեշտ այդ ներդրումներից եկամուտ ստանալու համար:Օրեր առաջ խոշոր կրճատումների մասին է հայտնել Իլոն Մասկի սեփականությունը դարձած Twitter ընկերությունը: "
ՏՏ ոլորտ,Այսօր Twitter-ը պետք է հայտնի հազարավոր ծառայողների աշխատանքից ազատելու մասին," Իլոն Մասկի սեփականությունը դարձած Twitter ընկերությունում մեկ շաբաթ տևած անորոշությունից հետո այսօր պետք է վճիռ կայացվի մեծ թվով աշխատակիցների պաշտոնանկ անելու, գրասենյակները ժամանակավոր փակելու և ծառայողների մուտքը ժամանակավոր արգելափակելու մասին:Միկրոբլոգների և սոցիալական ցանցի ծառայություններ ապահովող ընկերության բարձրաստիճան ղեկավարների որոշման մասին ծառայողներին կտեղեկացնեն էլեկտրոնային նամակով: Ենթադրվում է, որ 7.5 հազար ծառայողներից մոտ 3.7 հազարը կազատվեն աշխատանքից:Մասկը հայտնել է, որ «ընկերությունն ունի առողջացման կարիք»: Նա այդ մասին պնդել է դեռ ընկերությյունը գնելու գործարքից առաջ: Մի շարք բարձրաստիճան պաշտոնյաներ արդեն ազատվել են աշխատանքից:«Մենք գիտենք, որ ցավ պատճառող որոշումներ կընդունվեն, դրանցից կտուժեն ընկերության զարգացման համար մեծ ջանքեր գործադրած մարդիկ, բայց այս քայլերն անհրաժեշտ են ընկերությունն առաջ տանելու համար»,- ասվում է նամակում, որը վերջերս ստացել են Twitter-ի մի շարք աշխատակիցներ:Մասկը պահանջել է մեկ միլիարդ դոլարով կրճատել ընկերության ծախսերը: Նա ընկերությունը գնել է 44 միլիարդ դոլարով: "
ՏՏ ոլորտ,ՏՏ ոլորտում առաջացած ճգնաժամը խորանում է. ըստ ներկայացուցիչների՝ ընկերություններ են փակվում," Դոլարի կտրուկ արժեզրկման հետևանքով հիմնականում արտահանմամբ զբաղվող տեղեկատվական տեխնոլոգիաների ոլորտում առաջացած ճգնաժամն արդեն կես տարուց ավելի է՝ ոչ միայն չի կարգավորովում, այլև խորանում է։ Ոլորտի ներկայացուցիչները փաստում են՝ ստեղծված իրավիճակի պատճառով ընկերություններ են փակվում, ֆինանսական նոր մարտահրավերներ են առաջանում։Տնտեսության համար ռազմավարական նշանակություն ու հարկային մեծ հոսքեր բերող համայնքում տարակուսած են՝ ինչի՞ է սպասում կառավարությունը, ինչո՞ւ ոչ մի գործնական քայլ չի ձեռնարկել անցած 7 ամիսների ընթացքում։«Անհասկանալի է՝ ոնց ա ստացվում, որ իրենց համար մեկ է՝ ինչ վնասներ է կրում ոլորտը դրանից», - ասում է Ինստիգեյթ ընկերությունների խմբի ղեկավար Արման Պողոսյանը:Դոլարով շահույթ ստացող ու արտահանմամբ զբաղվող ավելի քան մեկ տասնյակ ծրագրավորման, ռոբոտաշինության ընկերություններ համախմբող Ինստիգեյթի ղեկավարի խոսքով՝ որոշ ընկերություններ անգամ վարկեր են վերցրել, որ շարունակեն գործունեությունը,ֆինանսական զգալի կորուստների պատճառով ստիպված են կրթության, գիտահետազոտական ոլորտներում ներդրումները նվազեցնել։«Մենք իրականացնում ենք մոտավորապես 200 միլիոն դոլարի տարեկան ներդրումներ, որը խիստ տուժում է նրանից, որ մեր եկամուտները պակասում են: Մենք իրականացնում ենք թրեյնինգներ, մոտ երկու հազար հոգի մեր հաշվին այս վերջին 15 տարում մենք մտցրել ենք ոլորտ, այսինքն՝ եկել են ուրիշ մասնագիտության տեր մարդիկ, որոնք սովորել են IT ու մտել են IT ոլորտ: Ամեն պահի մոտավորապես 40 հոգի Ինստիգեյթ թրեյնինգ կենտրոններում տարբեր շրջաններում Հայաստանի մեր հաշվին սովորում են ու մտնում են ոլորտ: Դա նույնպես բավականին մեծ վնասներ է կրում», - ասաց նա: Թե դոլարի կտրուկ արժեզրկման պատճառով վերջին ամիսների ընթացքում քանի ՏՏ ընկերություն է փակվել, կամ ոլորտում որքան է կորուստը, պաշտոնական վիճակագրություն դեռ չկա։Տեղեկատվական տեխնոլոգիաների համայնքում ակնկալում էին, որ կառավարությունն իրենց խնդրին ուշադրություն կդարձներ ու կփորձեր լուծումներ գտնել։ Ասում են՝ գործադիրում խնդրի միջանկյալ լուծումը գտել են՝ եկամտահարկի չափով սուբսիդավորում են նախատեսում, սակայն առաջարկն այդպես էլ իրականություն չի դառնում: Չգիտեն՝ ինչու։ Օրենսդրական նախագիծը մշակվել ու այդպես էլ մնացել է, տեղաշարժ չկա։«Այս պայմանների շարունակական վատթարացումը տանում է շատ-շատ ընկերությունների կործանման: Այս մոտեցումը անընդունել է, այս անտարբերությունը՝ առավել ևս, և անհրաժեշտ է քայել ձեռնարկել, որպեսզի այս ամենը կանխվի», - շեշտեց ԼայմՏեխ ընկերությունից Գևորգ Սաֆարյանը:«Կազմակերպությունները, որոնք տասնյակ տարիներ բնական միջավայրում զարգացել են և փորձել են ստեղծել համակարգեր, թիմեր, որոնք բարդ խնդիրներ են լուծում, կանգնած են քայքայման եզրին», - հավելեց ՎՕԼՕ ընկերությունը ներկայացնող Արմեն Քոչարյանը:Թե ինչու են հապաղում, ինչու ճգնաժամային իրավիճակում ոչ մի գործնական քայլ չի իրականացվում ավելի քան կես տարի անց, ոլորտը կարգավորող Էկոնոմիկայի նախարարությունից այսօր հրաժարվեցին պատասխանել՝ պատճառաբանությամբ, թե իրենց օրենսդրական առաջարկը դեռ փոփոխությունների պետք է ենթարկվի։ՏՏ համայնքից այս տարվա 2-րդ եռամսյակում 1000 խոշոր հարկատուների ցանկում 39 ընկերություն է ընդգրկվել, դրանք ավելի քան 25 մլրդ դրամի հարկեր են պետբյուջե բերել։ Ոլորտում հարկերը կարող էին էլ ավելի լինել ու աճել, սակայն IT ընկերությունների ներկայացուցիչները կասկած չունեն՝ եթե պետությունը շարունակի նույն քաղաքականությունը, ապա դրանք ոչ միայն չեն ավելանա, այլև կնվազեն, իսկ դրա հետևանքով շատ ընկերություններ կփակվեն, բարձրորակ շատ մասնագետներ կհեռանան երկրից։    "
ՏՏ ոլորտ,Իլոն Մասկը 44 մլրդ դոլարով գնել է Թվիթերը," Tesla և SpaceX ընկերությունների սեփականատեր Իլոն Մասկը 44 մլրդ դոլարով ձեռք է բերել Թվիթերը՝ գործարքից անմիջապես հետո հեռացնելով ընկերության բարձր ղեկավարությանը։Ամերիկացի միլիարդատերը և նորարարը Թվիթերի իր միկրոբլոգում ավելի վաղ նշել էր, որ ընկերության ղեկավարն է։«Թռչունն ազատված է», - գրել է նա Թվիթերում։Մասկն ավելի վաղ ասել էր, որ սոցիալական ցանցը, որն ինքը հաճախ է քննադատել, պետք է մասնավորեցվի արդյունավետ բարեփոխումներ իրականացնելու համար: Սակայն, նա դեռ մանրամասներ չի ներկայացրել, թե ինչպես է հասնելու այդ ամենին և ով է ղեկավարելու ընկերությունը։Մասկը հայտնել է, որ ծրագրում է կրճատել ընկերության աշխատատեղերը։ Նա նաև ասել է, թե գնել է Թվիթերը ոչ թե ավելի շատ փող աշխատելու, այլ «փորձելու օգնել մարդկությանը, ում սիրում եմ»:Մասկը պաշտոնանկ է արել Թվիթերի գործադիր տնօրեն Պարագ Ագրավալին, ֆինանսական տնօրեն Նեդ Սիգալին և իրավական հարցերով և քաղաքականության ղեկավար Վիջայա Գադեին՝ խնդրին ծանոթ մարդկանց:Նա նրանց մեղադրել է իրեն և Թվիթերի ներդրողներին հարթակում կեղծ հաշիվների քանակի հետ կապված մոլորության մեջ գցելու համար։Մասկը, ով նաև ղեկավարում է SpaceX հրթիռային ընկերությունը, ծրագրում է դառնալ Թվիթերի գործադիր տնօրենը գործարքը վերջնականապես ավարտին հասցնելուց հետո, ինչպես նաև նախատեսում է չեղարկել օգտատերերի մշտական արգելքները, հաղորդում է Bloomberg-ը՝ վկայակոչելով իր աղբյուրին: "
ՏՏ ոլորտ,Freedom House-ի «Ազատությունը համացանցում» զեկույցում Հայաստանը կրկին ազատ երկրների շարքում է," Freedom House-ը հրապարակել է «Ազատությունը համացանցում» տարեկան զեկույցը, համաձայն որի Հայաստանը դասվում է ազատ երկրների շարքին:Միջազգային իրավապաշտպան կազմակերպության երևանյան գրասենյակի հաղորդագրության համաձայն, այս տարի Հայաստանը ստացել է 74 միավոր՝ 2021 թվականից 3 միավորով ավելի: Անցած տարի ևս Հայաստանը զեկույցում ազատ երկրների շարքում էր:Զեկույցն ընդգրկում է 2021-ի հունիսի 1-ից 2022-ի մայիսի 31-ը ժամանակահատվածը։

Զեկույցում Հայաստանի վերաբերյալ մասնավորապես նշվում է.«Տեղական և միջազգային քաղաքացիական հասարակության խմբերը համատեղեցին հանրային դատապարտումը մասնավոր ջատագովության հետ՝ համոզելու կառավարությանը չեղյալ համարել ծանր վիրավորանքի մասին հոդվածը Քրեական օրենսգրքում՝ ընդունված 2021թ. հուլիսին: Օրենքը, որը քրեականացնում էր պետական պաշտոնյաներին և հասարակական գործիչներին ուղղված վիրավորանքները, կիրառվել է ամբողջ տարվա ընթացքում՝ քրեական պատասխանատվության ենթարկելու այն օգտատերերին, որոնք ուղղել են քննադատական մեկնաբանություններ հատկապես վարչապետ Նիկոլ Փաշինյանի հասցեին։Քաղաքացիական հասարակության ակտիվիստներն իրենց մտահոգությունները հայտնել են դիվանագետների հետ մասնավոր հանդիպումների ժամանակ և հայկական լրատվամիջոցներում, իսկ նրանց առարկությունները այնուհետև մեջբերվել են Սահմանադրական դատարան ուղղված պաշտոնական դիմումի մեջ: Կառավարության պաշտոնյաները համաձայնել են չներառել տվյալ դրույթը 2022 թ. հուլիսին ուժի մեջ մտած նոր Քրեական օրենսգրքում և պարտավորվել են ընդգրկուն խորհրդակցություններ անցկացնել ՔՀԿ խմբերի հետ՝ ապագայում ԶԼՄ-ների հետ կապված օրենքներ մշակելիս»:   "
ՏՏ ոլորտ,Ռուսաստանը Meta կորպորացիան ներառել է ահաբեկչական կազմակերպությունների ցանկում," Ռուսաստանի իշխանությունները ահաբեկչական կազմակերպությունների ցանկում են ներառել Meta կորպորացիան, որին են պատկանում Facebook և Instagram սոցիալական ցանցերը։ Այդ ցուցակում ընդգրկվել է նաև «Վեսնա» հակապատերազմական երիտասարդական շարժումը, այս մասին հայտնում են ռուսաստանյան լրատվամիջոցները։«Վեսնան» ծայրահեղական կազմակերպություն ճանաչելու և դրա գործունեությունը երկրում արգելելու պահանջով է հանդես եկել Սանկտ Պետերբուրգի դատախազությունը։ Ուկրաինա Ռուսաստանի ներխուժումից ի վեր երիտասարդական շարժումը ակտիվ մասնակցում է հակապատերազմական ցույցերին և ակցիաներին։Անցած մայիսին շարժման մի խումբ ակտիվիստների դեմ քրեական գործեր են հարուցվել, որոնց երկարամյա ազատազրկում է սպառնում։Meta ամերիկյան կորպորացիան Ռուսաստանում արգելվել և ծայրահեղական է ճանաչվել Մոսկվայի դատարանի կողմից դեռևս այս տարվա մարտ ամսին։ Որոշման արդյունքում արգելափակվել են կորպորացիային պատկանող Facebook ու Instagram սոցիալական ցանցերը։ "
ՏՏ ոլորտ,Հրապարակվել են մոտ 250 հազար քաղաքացիների անձնական տվյալներ ," Արդարադատության նախարարության Անձնական տվյալների պաշտպանության գործակալությունը մոնիթորինգ է սկսել՝ պարզելու, թե Globbing ընկերությունը արդյոք պատշաճ է իրականացրել իր հազարավոր հաճախորդների անձնական տվյալների պաշտպանությունը, այսօր «Ազատությանը» փոխանցեց գործակալության պետ Գևորգ Հայրապետյանը։«Հարցումներով գործակալությունը վիճարկել կամ պարզել է գործողությունների բավարար լինել-չլինելը, արդյունքում տալ խորհրդատվություն կամ իրազեկել, կամ տալ ցուցումներ ու առաջադրանքներ, թույլատրել, արգելել, պահանջել դադարեցնել տվյալների մշակումը, և կարող է դա հանգեցնել վարույթի: Արդարության համար պետք է ասել մյուս տարբերակը, քանի դեռ պատասխան չունենք, որ կարող է պարզվի նաև, որ օրինակ, սա Globbing-ի բազան չէ», - նշեց նա:Երեկ հայաստանյան մի շարք լրատվամիջոցներ էլեկտրոնային անծանոթ հասցեից ստացել են մոտ 250 հազար քաղաքացիների անձնական տվյալները՝ անուն, ազգանուն, հեռախոսահամար, տան հասցե, անձնագրի տվյալներ, որոնք նամակի հեղինակների ներկայացմամբ` պատկանում են բեռնափոխադրումներով զբաղվող Globbing ընկերության հաճախորդներին։Նամակի հեղինակները չեն ներկայացել, բայց պնդում են, թե դեռևս մեկ տարի առաջ են զգուշացրել Globbing-ին, որ կարող է տեղի ունենալ հաճախորդների անձնական տվյալների արտահոսք, սակայն ընկերությունն անտեսել է իրենց այդ նախազգուշացումը, ուստի իրենք որոշել են պատժել։Globbing-ը պնդում է, թե հրապարակված նյութերում կան տվյալներ, որոնք երբևէ գրանցված չեն եղել ընկերության համակարգում, ինչից կարելի է եզրակացնել, որ դրանք կարող են հավաքագրված լինել տարբեր աղբյուրներից։Ընկերությունը նաև տեղեկացնում է, որ իրենց համակարգում չեն պահպանվում մարդկանց բանկային քարտերի տվյալները, անձնագրային նկարներ, իսկ տեղի ունեցածի հետ կապված նախատեսում են դիմել իրավապահներին։Կիբերանվտանգությամբ զբաղվող CyberHub-ի համահիմնադիր Արթուր Պապյանի խոսքով` համադրել են հրապարակված տվյալները և պարզել` ցանկում առկա մարդիկ Globbing-ի հաճախորդներ են։«Իսկապես Globbing-ում իրենց գրանցած հասցեն կա այնտեղ, իսկապես Globbing-ում իրենց գրանցած հեռախոսահամարները կան, և նույնիսկ ինչ-որ տեղեր կան, որ հայերեն է գրված` օգտահաշվում հայերեն է տվյալը, անգլերեն է գրված, անգլերեն է տվյալը, նույնիսկ ինչ-որ տեղում տառասխալով ենք հայտնաբերել, այսինքն` դա բավական հիմնավոր կասկած է ստեղծում, որ իսկապես սա Globbing-ի տվյալների բազան է կամ Globbing-ի տվյալների բազայից ինչ-որ մի հատված կամ արտացված ինչ-որ մի տվյալ», - նշեց նա:Պապյանի խոսքով` անձնական տվյալների նման արտահոսքը վտանգավոր է և կարող է մարդկանց վնաս պատճառել, այդ թվում` ֆինանսական. «Աշխատող հեռախոսահամարներ, կոնտակտային տվյալներ, անձնագրի սերիաներ, և հետևաբար եթե այդ մարդկանց լավ պատճառաբանված նամակ ես գրում կամ WhatsApp-ով ուղարկում ես ինչ-որ խաղարկության նամակ, հասկանալի է, որ սա այսպես կոչված` Հայաստանի middle class-ն է` այն մարդիկ, ովքեր կարող են քարտ ունենալ, արտասահմանից գնումներ անել, այսինքն` այդ մարդիկ սովոր են ինտերնետում վճարում անել, եթե դու իրենց հավաստի պատճառ ներկայացնես, դեռ մի բան էլ ասես` այ սա էլ քո անձնագրի համարը, տես` դու իմ հաճախորդն ես, հիմա էլ սա եմ քեզ առաջարկում, շատ հավանական է, որ այդ մարդկանց մի մասն այդ խայծը կուլ կտա և կսեղմի համապատասխան հղումը և կդառնա չարագործների թիրախ»:Նախկինում Անձնական տվյալների պաշտպանության գործակալությունը երկու տարի գլխավորած, ներկայում Ինֆորմացիայի ազատության կենտրոնի ղեկավար Շուշան Դոյդոյանի խոսքով` Հայաստանում բազմաթիվ մասնավոր ու պետական ընկերություններում անձնական տվյալների պաշտպանությունը անմխիթար վիճակում է։«Նրանք ձեռնպահ են մնում այս նպատակով անհրաժեշտ միջոցներ ծախսել, որովհետև դա բավականին թանկ, ծախսատար պրոցես է, և իրենց էլեկտրոնային համակարգերը դարձնել պաշտպանված, բավարար պաշտպանության մակարդակի, և դրա համար է, որ թե՛ հիվանդանոցներից վերջին 1-2 տարվա ընթացքում բավականին հաճախ տեղի ունեցան օրինակ` քովիդով վարակվածների տվյալների արտահոսքեր, այսինքն` դրանք բավականին հաճախ գործընթացներ են դարձել մեր երկրում: Սա վկայում է մի բանի մասին, որ այս ընկերություններում ուղղակի չկան անհրաժեշտ կանխարգելման միջոցներ, դրա համար գոյություն ունի միջազգային ստանդարտ` ISO 27001-ը, որ օրինակ` բանկային համակարգում հաջողությամբ ներդրված է, և կարող ենք ասել, որ այս համակարգը պաշտպանված է», - ասաց Դոյդոյանը:«Ազատության» զրուցակիցների խոսքով` նախորդ երեք տարում հայաստանյան պետական ու մասնավոր ընեկրություններից գրանցվել են անձնական տվյալների մոտ մեկ տասնյակ արտահոսքեր, որոնք հատկապես մասշտաբային էին 2020թ. 44-օրյա պատերազմի ժամանակ։Թեև Անձնական տվյալների պաշտպանության օրենքը գործում է արդեն յոթ տարի, ստեղծվել է նաև ոլորտը կանոնակարգող գործակալություն, սակայն հայաստանյան որևէ պետական կամ մասնավոր ընկերություն օրենքը խախտելու համար դեռևս չի տուգանվել։   "
ՏՏ ոլորտ,Հայաստանում կարճ ժամանակով արգելափակվել է Telegram-ի ու Signal-ի աշխատանքը  ," Այս երկուշաբթի առավոտյան Հայաստանում խափանումներ են գրանցվել լայն տարածում գտած Telegram հավելվածի աշխատանքում։ Նույն օրը երեկոյան խափանվել է նաև Signal մեսինջերի աշխատանքը, «Ազատության» հետ զրույցում ասաց CyberHub-ի համահիմնադիր Արթուր Պապյանը։CyberHub-ը կիբերանվտանգությամբ զբաղվող կազմակերպություն է, որի հատուկ ծրագիրը Telegram-ի կապուղում խափանումները արձանագրել է մայիսի 16-ի առավոտյան 9։05-ին և 9։32-ին։«Դա կարող է նշանակել, որ օրինակ՝ կապ չկա, արգելափակման փորձ կա, դա կարող է նշանակել, որ ուղղակի տեխնիկական ինչ-որ խնդիր է առաջացել Telegram-ում կամ որևէ օպերատորի մոտ: Կոնկրետ մեր ֆիքսած դեպքը «Վիվասել»-ի ցանցում էր: Ամեն դեպքում պետք է հասկանանք, որ մեր սերվերը կես ժամը մեկ նայում է մոտ 200 տարբեր ծառայություններ և թարմացնում է: Այսինքն եթե այդ ժամանակահատվածում երկու անգամ գրանցվել է նման անոմալիա, դա կարող է նշանակվել, որ մոտավորապես կես ժամվա ընթացքում կապի խնդիրներ եղել են քիչ թե շատ», - ասաց Արթուր Պապյանը:«Վիվա-ՄՏՍ» ընկերությունից «Ազատությանը» փոխանցեցին, որ իրենց կողմից «Telegram, Signal կամ որևիցե այլ մեսենջերի արգելափակմանը կամ գործունեությանը միջամտելուն ուղղված որևիցե գործողություն չի իրականացվել»: Միաժամանակ հավելեցին, թե «վերջին օրերին բջջային ցանցը գործում է գերծանրաբեռնված ռեժիմով, ինչն առավել պիկ ժամերին նաև անդրադառնում է ինտերնետի հետ կապված՝ առավել շատ օգտագործվող ծառայությունների աշխատանքի վրա»:«Արդեն երեկոյան՝ 5:45 նաև նմանատիպ խափանում է արձանագրվել Signal մեսինջերի աշխատանքում և միևնույն ժամանակ, օրինակ, WhatsApp-ում կամ Facebook մեսինջերում նման բան չի արձանագրվել զուգահեռ: Ավելին՝ մենք ուսումնասիրել ենք և կարծես ամբողջ աշխարհում, այլ երկրներում նման խափանումների մասին հաղորդումներ չկան, հետևաբար կարելի է ենթադրել, որ խնդիրը ոչ թե Telegram-ում է, այլ՝ լոկալիզացված Հայաստանում», - նշեց Պապյանը:CyberHub-ի համահիմնադիրը քիչ հավանական համարեց, որ փորձ է արվել «կոտրել» և մուտք գործել ինչ-որ մեկի Telegram կամ Signal, քանի որ այդ նպատակով արգելափակել, օրինակ, Telegram-ի գրեթե կես միլիոն հայաստանյան օգտահաշիվները, անիմաստ է։ Այդ դեպքում փորձ կարվեր թիրախավորված «կոտրել» կոնկրետ անձի Telegram-ը կամ Signal-ը։«Գաղտնիք չէ, երևի այդ մասին շատերն են խոսել, նույնիսկ գրվել է, որ 2018-ին, երբ որ հեղափոխություն էր իրականացվում IT ոլորտի հատկապես աշխատակիցների համար իրենց ցույցերը, արգելափակումները փողոցների կազմակերպելու առումով առաջնային գործիքը Telegram-ն էր: Եվ շատ տարօրինակ զուգադիպություն է, որ մեր սերվերը, որը մի տարի շարունակ ամեն կես ժամը մեկ այսպիսի չափումներ է իրականցնում, հենց մայիսի 16-ին, երկուշաբթի օրը, առավոտյան այն ժամին, երբ փողոցը փակելու ընդդիմության ակցիաներն էին, այսպիսի խափանում է արձանագրում: Նույնն էլ, ասենք, Signal-ը շատ հաճախ օգտագործվում է հայաստանյան քաղաքական գործիչների կողմից, որովհետև Signal-ը հայտնի է նրանով, որ այն շատ դժվար է կոտրել և գաղտնալսել և գաղտնիք չէ, որ և՛ իշխանական, և՛ ընդդիմադիր քաղաքական գործիչները շատ ակտիվորեն օգտագործում են Signal-ը», - ընդգծեց Արթուր Պապյանը: Նախորդ տարվա նոյեմբերին հայտնի դարձավ, որ Հայաստանի մոտ երկու տասնյակ քաղաքացիներ թիրախավորվել են բջջային հեռախոսների համար նախատեսված Pegasus լրտեսական ծրագրի միջոցով։ ԱԺ ընդդիմադիր «Պատիվ ունեմ» խմբակցության ղեկավար Արթուր Վանեցյանը նույն այդ ժամանակ հրապարակեց Apple ընկերությունից ստացված զգուշացնող նամակները, ըստ որոնց հնարավոր է նա թիրախավորվել է պետական հովանավորչություն ունեցող ցանցահենների կողմից։ Դրանք, ըստ ԱԱԾ նախկին տնօրենի, կարող են լինել Հայաստանի կամ Ադրբեջանի իշխանությունների պատվերը կատարողներ։«Այս տարվա սեպտեմբեր- հեկտեմբեր ամիսն միջազգային որակավորում ունեցող տեղեկատվական անվտանգության մասնագետներ իրականացրել են իմ հեռախոսի զննում, փորձաքննություն, որի արդյունքում հայտնաբերել են անհերքերի փաստեր, որ իմ հեռախոսի մեջ տեղադրված է տխրահռչակ Pegasus ծրագիրը», - ասել է ԱԱԾ նախկին տնօրենը:Վանեցյանն այսօր հրաժարվեց խոսել այս թեմայով՝ պատճառաբանելով, թե «հիմա դրա ժամանակը չէ»։Անցած տարվա դեկտեմբերին հրապարակվեցին Facebook-ը, Instagram-ը, WhatsApp-ը կառավարող Meta կազմակերպության և Citizenlab փորձագիտական խմբի զեկույցները, ըստ որոնց Հայաստանում հայտնաբերվել են բջջային հեռախոսների համար նախատեսված մեկ այլ լրտեսական՝ Citrix ընկերության Predator ծրագրի օգտագործման վկայություններ, թիրախում եղել են քաղաքական գործիչներ ու լրագրողներ:Ավելի վաղ՝ «Ազատությանը» ԱԱԾ-ից հայտնել էին, թե փաստեր չունեն հայաստանյան քաղաքական գործիչներին, լրագրողներին, ակտիվիստներին լրտեսական ծրագրերով հետևելու մասին և դրա վերաբերյալ քննություն չեն տարել։ Քննություն չեն իրականացրել նաև Արթուր Վանեցյանի հայտարարության առնչությամբ։ Միաժամանակ, հավելել էին, որ հետևողական աշխատանք են իրականացնում Հայաստանի քաղաքացիներին կիբեռհարձակումներից պաշտպանելու ուղղությամբ։   "
ՏՏ ոլորտ,Հայաստանն ու Ռուսաստանը կնքելու են տեղեկատվական անվտանգության համագործակցության մասին համաձայնագիր ," Հայաստանն ու Ռուսաստանը առաջիկայում կնքելու են տեղեկատվական անվտանգության բնագավառում համագործակցության մասին փաստաթուղթ, ըստ որի երկու պետությունները, օրինակ, իրականացնելու են «տեղեկատվական անվտանգության ապահովմանը նպաստող վստահության անհրաժեշտ միջոցառումների համաձայնեցում»։ Հայաստանի կառավարության այսօրվա նիստում՝ ի թիվս չզեկուցվող այլ հարցերի, հավանության է արժանացել «Հայաստանի Հանրապետության կառավարության և Ռուսաստանի Դաշնության կառավարության միջև տեղեկատվական անվտանգության ապահովման բնագավառում համագործակցության մասին» համաձայնագրին հավանություն տալու մասին նախագիծը, որը ներկայացրել էր բարձր տեխնոլոգիական արդյունաբերության նախարարի տեղակալ Դավիթ Սահակյանը։ Նախագծի հիմնավորման մեջ նշված է՝ համաձայնագրի շրջանակներում Հայաստանի ու Ռուսաստանի իրավասու մարմինները համագործակցում են տեղեկատվական անվտանգության ապահովման բնագավառում, այդ թվում՝ համակարգում են տեղեկատվական անվտանգության ապահովման բնագավառի սպառնալիքներին հակազդելը, տեղեկատվություն են փոխանակում իրավապահ ոլորտում, այս ոլորտում՝ համակարգում են երկու պետությունների գործունեությունը միջազգային կազմակերպություններում և այլն։    "
ՏՏ ոլորտ,Anonymous-ը պատերազմ է հայտարարել Ռուսաստանի կառավարությանը," Anonymous հաքերային խումբը կիբերպատերազմ է հայտարարել ռուսաստանյան կառավարությանը։ Այս մասին անանուն համայնքի ներկայացուցիչները տեղեկացրել են Թվիթերում։«Anonymous թիմը պաշտոնապես պատերազմ է հայտարարում Ռուսաստանին», - ասվում է խմբի հրապարակման մեջ, որին ավելացվել է #Ukraine հեշթեգը։Հաքերներն արդեն պատասխանատվություն են ստանձնել Russia Today հեռուսաստաընկերության կայքի վրա հարձակման համար։ Երեկվանից հասանելիության հետ կապված խնդիրներ ունեն նաեւ Կրեմլի, Ռուսաստանի կառավարության, խորհրդարանի կայքերը։Ռուսաստանի Անվտանգության դաշնային ծառայությանը կից Համակարգչային միջադեպերի ազգային համակարգող կենտրոնը հայտարարել է ռուսական տեղեկատվական ռեսուրսների վրա կիբերհարձակումների սպառնալիքի կրիտիկական մակարդակ։«Հարձակումները կարող են ուղղված լինել կարևոր տեղեկատվական ռեսուրսների և ծառայությունների գործունեությունը խաթարելուն՝ հեղինակությանը վնաս պատճառելով, այդ թվում՝ քաղաքական նպատակներով», - ասվում է հաղորդագրությունում։    "
ՏՏ ոլորտ,Հայկական «միաեղջյուրի» տարին. բարձր տեխնոլոգիական հաջողությունները 2021-ին," Բարձրտեխնոլոգիական ոլորտում 2021-ի գլխավոր իրադարձությունը Picsart-ի աննախադեպ հաջողությունն էր։ Լուսանկարների, տեսանյութերի խմբագրման ծառայություններ առաջարկող հայաստանյան ընկերությունն անցած տարում դարձավ Հայաստանում ստեղծված առաջին unicorn սթարթափ ընկերությունը, որի արժեքը գերազանցում է 1 միլիարդ դոլարը։ 2021-ը ներդրումների ու հաջողության տարի էր ոչ միայն Picsart-ի համար։Հայաստանյան բարձրտեխնոլոգիական ոլորտի նորեկներն էլ հասցրին 20-21-ում ձեռքբերումներ ունենալ։ Արհեստական բանականությամբ աշխատող Denovo Sciences-ը հայտնվեց Ձեռնարկատիրության աշխարհի գավաթի 100 հազար սթարթափերից լավագույն 25-ի շարքում։ FAST (Foundation for Armenian Science and Technology) հիմնադրամի միջոցով ստեղծված նորաստեղծ ընկերության նպատակն է արագացնել դեղերի մշակման գործընթացը, որը հաճախ տասնամյակներ էր տևում՝ պահանջելով միլիարդավոր դոլարների ներդրում։«Մենք ունենք ընթացիկ երեք նախագծեր արտասահմանի մեր տարբեր գործընկերների հետ, որոնց նպատակն է ստեղծել առաջին դասի նոր դեղամիջոցներ, որովհետև իրենք նոր տիպի դեղամիջոցներ են», - ասաց Denovo Sciences-ի համահիմնադիր Հովակիմ Զաքարյանը:Արհեստական բանականությամբ աշխատող հարթակի համահիմնադիր Զաքարյանը ընկերների՝ Վարդանի ու Մհերի հետ փորձում է հեղափոխություն մտցնել դեղագործական ոլորտում։ Առաջարկում են տասնամյակ տևող լաբորատոր փորձերը նախ վիրտուալ անել՝ հատուկ դրա համար մշակված ալգորիթմի միջոցով, հետո արդեն անցնել իրական լաբորատոր փորձարկումների։ Մոտավոր հաշվարկ ունեն` այդ դեպքում 5 տարվա փոխարեն 2 տարի կպահանջվի տարբեր հիվանդությունների դեմ դեղամիջոցների թեկնածուներ ստեղծելու համար, նաև կնվազեցվի ձախողման հավանականությունը կլինիկական փորձարկումների ժամանակ։«Մենք վալիդացրել ենք, այսինքն, հաստատել ենք մեր ալգորիթմի աշխատունակությունը` կոնկրետ ստեղծելով մոլեկուլներ հակաքաղցկեղային նպատակով։ Այդ մոլեկուլները ստեղծվել են ոչ միայն համակարգչի մեջ, դրանք սինթեզվել են մեր քիմիկոս գործընկերների կողմից Իտալիայում և հետո փորձարկվել են մեզ մոտ՝ այստեղ լաբորատորիայում, և մենք տեսել ենք, որ իրոք ալգորիթմը կարողանում է ստեղծել մոլեկուլներ, որոնք ունեն այնպիսի ակտիվություն, որը հենց նախնական պլանավորվել է», - ասում է Հովակիմ Զաքարյանը:Վարդան Հարությունյանը հավելում է. «Սկզբում երեքով էինք` ես, Մհերը, Հովակիմը, արդեն ինը հոգի ենք, կամաց-կամաց մեծացանք»:Երիտասարդ թիմը մոտ ապագայում ցանկանում է յունիքորն ընկերություն դառնալ՝ 1 միլիարդ դոլարից ավելի գնահատվող ընկերություն, այժմ ներդրողներ են փնտրում՝ իրենց գաղափարներն իրացնելու համար. «Երբ ինչ-որ գաղափարի ես գալիս, մինչև իրեն ընկերության վերածելը պետք է հասկանալ` կարող է քեզանից առաջ են արել դա, կամ հիմա են շատ մարդիկ անում, կամ դրա կարիքն ընդհանրապես չկա, այնպես որ մի քանի ամսվա հետազոտությունների արդյունքում տեսանք, որ ժամանակակից մեթոդիկաներում նոր դեղեր գտնելու լիքը խնդիրներ կան, ու խնդիրների մի մասը, իհարկե, մեր մրցակիցները փորձում են լուծել, բայց մի մեծ հատված կա, որ ոչ մեկն այս պահին չի փորձել լուծել, և շուկայում կարիք կա նման մեթոդիկայով ընկերություն ստեղծելու, և դրա արդյունքում եկանք նրան, որ պետք է այս ընկերությունը ստեղծել, զարգացնել»։Դեռ երեք տարի առաջ պատկերացում էլ չունեին, որ ընկերական զրույցի ընթացքում առաջացած գաղափարը սթարթափի է վերածվելու։ Կորոնավիրուսի համաճարակը փարատեց վերջին կասկածները՝ չնայած տեխնոլոգիական հսկայական առաջընթացին՝ դեղագործության ոլորտում մարդկությունը դեռ հսկայական անելիք ունի։ Denovo Sciences-ում հավատացած են՝ արհեստական բանականությամբ իրենց ալգորիթմը կարող է իրական հեղափոխական նորարարություն դառնալ ամբողջ աշխարհում։ Գերնպատակն ամենօրյա համառ աշխատանք է պահանջում։«Քանի որ ինքը գիտական ուղղվածությամբ է, ու ամեն օր մենք նոր գրականություն ենք կարդում, տեսնում ենք` նոր հետաքրքիր հոդվածներ կան, ու փորձում ենք նորից այդ ամեն ինչը փորձարկել, հասկանալ: Այս փոփոխությունն անենք, կարող է ավելի լավ ստացվի, ու փորձում ենք հասկանալ` ամենալավ մոտեցումը ոնց կարող է լինել», - ասում է Denovo Sciences-ի համահիմնադիր Մհեր Մաթևոսյանը:Իսկ ոլորտում նորարարական գաղափարների պակաս չկա։ Առաջատար տեխնոլոգիաների ձեռնարկությունների միության գործադիր տնօրեն Րաֆֆի Քասսարջյանը կասկած չունի՝ 2022-ին նոր ու հաջողած սթարթափերի մասին կլսենք. «Ճիշտ է, որ յուրաքանչյուր սթարթափը, որ ստեղծվում է Հայաստանում, չի դառնալու յունիքորն կամ բոլորովին չի հաջողելու, բայց հակառակն էլ կարող եմ ասել, որ ակնկալում եմ շատ ավելի շատ նորանոր ընկերություններ, որ հաջողելու են»:Նորաստեղծ սթարթափերից Zoomerang-ն արդեն սկսել է միջազգային շուկա մտնել։ Հավելվածը, որ հնարավորություն է տալիս խմբագրել կարճ տեսանյութեր՝ սոցիալական ցանցերի համար, App Store-ում ու Google Play-ում մի քանի տարում միլիոնավոր բեռնումներ է ունեցել և շարունակում է տարածվել։ Օգտատերերի շարքերում նաև հայտնի դեմքեր են, հպարտանում է համահիմնադիր Դավիթ Գրիգորյանը։ Zoomerang-ը Ձեռնարկատիրության աշխարհի գավաթի 100 հազար սթարթափերից թոփ 100-ի մեջ է ընդգրկվել։«Հավելվածն արդեն ունի 25 միլիոնից ավելի ներբեռնում ամբողջ աշխարհից, ամենատարածվածը հիմա Ամերիկայում է», - պատմում է Դավիթ Գրիգորյանը:Սթարթափը գնելու 20-ից ավելի առաջարկներ են ստացել։ Առայժմ չեն շտապում, ձգտում են հասնել իրենց հավակնոտ նպատակին` դառնալ նույնքան ճանաչելի, որքան հայաստանյան Picsart-ն է կամ ամերիկյան Ինստագրամը։Բարձրտեխնոլոգիական ոլորտի երիտասարդ սկսնակներին նախորդ հաջողության պատմություններն են ոգևորում, թե ինչպես են քիչ միջոցներով ու հնարավորություններով հայաստանյան սթարթափերը հասել մինչև միջազգային շուկա ու հաջողել արդեն որպես կայացած ընկերություն։ "
ՏՏ ոլորտ,Հայկական «միաեղջյուրի» տարին. բարձր տեխնոլոգիական հաջողությունները 2021-ին," Տասնյակ անձինք դարձել են համակարգչային տեխնիկայի օգտագործմամբ կատարվող հափշտակության զոհ, քրեական գործն ուղարկվել է դատարան, հաղորդում է Հայաստանի դատախազությունը։Հաղորդագրության համաձայն՝ սոցիալական ցանցերի և տեղեկատվական տեխնոլոգիաների օգտագործմամբ առանձնապես խոշոր չափերով հափշտակություն կատարելու դեպքի առթիվ քրեական գործի նախաքննությամբ, որն իրականացվել է Քննչական կոմիտեի հատկապես կարևոր գործերի քննության գլխավոր վարչությունում, հիմնավորվել է հետևյալը․ - «Վ. Ք.-ն 2020թ. մարտի 15-ից մինչև մայիսի 9-ն ընկած ժամանակահատվածում իր և այլ անձանց անվամբ գրանցված բջջային հեռախոսահամարներով ստեղծել է «Իդրամ» էլեկտրոնային վճարային համակարգի հաշվառման հաշիվներ՝ էլեկտրոնային դրամապանակներ: Այնուհետև 40 անձանց անվամբ լրացված, իրավունք վերապահող ակնհայտ կեղծ անձնագրեր ու նույնականացման քարտեր օգտագործելու միջոցով այդ հաշվառման հաշիվները նույնականացրել է՝ տալով դրանց «Պրեմիումպլյուս» կարգավիճակ: Ապա այդ հաշիվներով, նշված անձանց անվամբ բանկում առցանց ձևակերպել է ընդհանուր 41 հատ «Ռոքեթ» տեսակի վարկային պայմանագրեր և համակարգչային տեխնիկայի օգտագործմամբ հափշտակել է նշված պայմանագրերով հաստատված ու էլեկտրոնային դրամապանակներին մուտքագրված՝ առանձնապես խոշոր չափերով ընդհանուր շուրջ 25.4 միլիոն ՀՀ դրամ գումարը, որը փոխանցել է 3 բուքմեյքերական ընկերությունների կայքերում իր անվամբ գրանցված և իր կողմից օգտագործվող խաղային հաշիվներին»:Բացի այդ, շարունակում է Դատախազությունը, նույն անձը 2021-ի հունվարի 4-ից մինչև մայիսի 10-ը Facebook.com սոցիալական կայքում ստեղծել է տարբեր անվանումներով օգտահաշիվներ, որոնց միջոցով նամակագրություն է վարել նույն կայքում գրանցված տարբեր անձանց հետ, վերջիններիս անվամբ «Իդրամ» էլեկտրոնային դրամապանակ գրանցելուն, դրանք նույնականացնելուն աջակցելու, բոնուսներ տրամադրելու պատրվակներով ստացել է նրանց բջջային հեռախոսահամարները, հեռախոսահամարներին «Իդրամ» վճարային համակարգից ստացված ծածկագրերը, ուղղորդել է նշված անձանց «Իդրամ» վճարային համակարգում «Իդրամ» դրամապանակները նույնականացնելու գործընթացում: Այնուհետև, ունենալով վերջիններիս անվամբ գրանցված և նույնականացված էլեկտրոնային դրամապանակների տվյալները, փոփոխել է դրամապանակներին կցված բջջային հեռախոսահամարներն ու դրանց կցել է իր անվամբ գրանցված և իր կողմից օգտագործվող հեռախոսահամարներ, ինչից հետո՝ դրամապանակների միջոցով տարբեր անձանց անվամբ բանկում, վարկային կազմակերպությունում առցանց եղանակով ձևակերպել է վարկային պայմանագրեր և համակարգչային տեխնիկայի օգտագործմամբ հափշտակել է պայմանագրերով հաստատված ու իր կողմից կառավարվող էլեկտրոնային դրամապանակներին մուտքագրված առանձնապես խոշոր չափերով ընդհանուր՝ 13.5 մլն դրամ գումարը, որը ևս փոխանցել է բուքմեյքերական կայքերում իր անվամբ գրանցված և իր կողմից օգտագործվող խաղային հաշիվներին:Նույն աղբյուրի փոխանցմամբ՝ Վ. Ք.-ն նաև 2020-ի հուլիսին ok.ru սոցիալական կայքում «սոցիալական ապահովության աշխատակից» պայմանական անվամբ անհատական էջից նամակներ է ուղարկել նույն կայքում գրանցված մի քաղաքացու անհատական էջին և իրականությունը խեղաթյուրելով՝ Covid-19 համաճարակի օգնության ծրագրի շրջանակներում օգնություն տրամադրելու պատրվակով գրեթե նույն մեխանիզմով հափշտակել է քաղաքացու անվամբ ձևակերպված վարկային պայմանագրով հաստատված և իր կողմից կառավարվող Telcell wallet էլեկտրոնային դրամապանակին մուտքագրված զգալի չափերով գումարը:Ձեռք բերված ապացույցների հիման վրա 2021-ի դեկտեմբերի 22-ին Վ. Ք.-ին վերջնական մեղադրանք է առաջադրվել Քրեական օրենսգրքի 181-րդ («Հափշտակությունը, որը կատարվել է համակարգչային տեխնիկայի օգտագործմամբ») և 325-րդ («Փաստաթղթեր, դրոշմներ, կնիքներ, ձևաթղթեր, տրանսպորտային միջոցների պետհամարանիշներ կեղծելը, իրացնելը կամ օգտագործելը») հոդվածներով: Նրա նկատմամբ որպես խափանման միջոց է կիրառվել կալանավորումը: Այսօր դատախազը հաստատել է մեղադրական եզրակացությունը և ըստ էության քննելու համար քրեական գործն ուղարկել Երևանի ընդհանուր իրավասության առաջին ատյանի դատարան:

Նշված հոդվածներով սահմանված ամենախիստ պատիժը 4-ից 8 տարվա ազատազրկումն է՝ գույքի բռնագրավմամբ։


 "
ՏՏ ոլորտ,Սոցցանցերի և ՏՏ օգտագործմամբ շուրջ 40 մլն դրամի հափշտակություն է բացահայտվել," Հայաստանում գործում են լրտեսական ծրագրեր, որոնցով հետևում են քաղաքական գործիչներին, լրագրողներին ու ակտիվիստներին, համենայն դեպս դա են վկայում սոցիալական խոշորագույն հարթակները` Ֆեյսբուքը, Ինստագրամը, Վոթսափը կառավարող Meta կազմակերպության և անկախ փոձագիտական խմբի` Citizenlab-ի այսօր հրապարակած զեկույցները:Ամիսներ առաջ մեծ աղմուկ բարձրացրած NSO ընկերության Pegasus ծրագրից բացի, զեկույցը ևս 7 ընկերության անուն է նշել, որոնք լրտեսում են մարդկանց համացանցի օգնությամբ` պետությունների կամ մասնավոր հատվածի պատվերով: «Թեև կիբերտարածքի վարձկանները հաճախ պնդում են, թե իրենց ծառայությունները թիրախավորում են միայն հանցագործներին ու ահաբեկիչներին, մեր ամիսներ տևած ուսումնասիրությունը ցույց տվեց, որ իրականում թիրախների շարքում են նաև լրագրողները, ավտորիտար ռեժիմների քննադատներն ու իրավապաշտպանները», - ընդգծում է Meta-ի զեկույցը:«Նմանատիպ հաձակումների թիրախում պատահական մարդիկ չեն հայտնվում, այսինքն` երբ գործ ունենք նման բարդ հարձակումների հետ, սովորաբար դա նշանակում է, որ հարձակվողը զգալի ռեսուրսներ է ներդրել, և ամեն քաղաքացու սա չի վերաբերում, սա վերաբերում է հասարակության համար շատ կարևոր մարդկանց` լրագրողների, ակտիվիստների, իրավապաշտպանների», - ասում է մեդիափորձագետ Արթուր Պապյանը։Meta-ի հետազոտությունը, մասնավորապես, Հայաստանում լրտեսական Cytrox ծրագրի օգտագործման վկայություններ է գտել, ընդգծելով, որ դրա թիրախում են եղել քաղաքական գործիչներ ու լրագրողներ: Այլ մանրամասներ զեկույցը չի հայտնում, նշվում է միայն, որ «Կիբերվարձկանները» իրենց զոհերի վստահությունը գրավում են Ֆեյսբուքում և Ինստագրամում կեղծ հաշիվների միջոցով, հետո արդեն սողոսկում բջջային հեռախոս կամ համակարգիչ և ներդնում լրտեսական ծրագիրը:Ըստ մեդիափորձագետ Արթուր Պապյանի` ծրագրի տերերը կարող են գաղտնալսել զանգերը, իմանալ օգտատիրոջ գտնվելու վայրը, գաղտնի ակտիվացնել նրա միկրոֆոններն ու տեսախցիկները, հետևել` ինչ է կարդում կամ դիտում համացանցում. «Քանի որ մի քանի տարբեր ծրագրային լուծումների մասին է խոսում, այստեղ մասնավորեցնելը բավականին բարդ է, այսինքն՝ մենք գործ ունենք մի իրավիճակի հետ, երբ օգտագործվել են տարբեր ծրագրային ապահովումներ, տարբեր միջոցներ թիրախավորման, ինչ-որ դեպքում գուցե թեգավորել են օգտատերերին, ասեն՝ նայի, ինչ-որ հրատապ բան է, եկեք, ձեր գաղտնաբառը տվեք, իսկ հետո դրա միջոցով մուտք են ունեցել օգտահաշվին, տեղադրել ինչ-որ դեպքերում լուծում: Ինչ-որ դեպքերում Վոթսափ հարթակն է օգտագործվել, Վոթսափով ուղարկվել ինչ-որ հաղորդագրություն, որի միջոցով վարակվել են այն սարքերը, որոնցից օգտատերն օգտվում է: Նաև կախված, թե վարակված սարքն ինչ է` համակարգի՞չ, ինտերնետային զննարկի՞չ կամ տարբեր հեռախոսներ, տարբեր են եղել այդ ծրագրերի կարողությունները»:Meta ընկերությունն ավելի քան 100 երկրից մոտ 50 հազար մարդու զգուշացրել է, որ հայտնվել են լրտեսական այս հարձակումների թիրախում` կոչ անելով ամրապնդել իրենց հաշիվների անվտանգությունը: Հայաստանցի օգտատերերից որևէ մեկն առայժմ հրապարակավ չի հայտնել Meta-ից զգուշացում ստանալու մասին:Անցած ամիս նախկին ու ներկա մի շարք պաշտոնյաներ ու քաղաքական գործիչներ հայտարարեցին, թե զգուշացում են ստացել Apple ընկերությունից, թե հայտնվել են մեկ այլ` Pegasus լրտեսական ծրագրի թիրախում։ Նրանց շարքում էր նաև Ազգային անվտանգության ծառայության նախկին տնօրեն Արթուր Վանեցյանը, ով հրապարակել էր Apple-ից ստացած նամակը:Տեղեկատվական ոլորտի հայաստանցի փորձագետները պնդել էին, որ Pegasus֊ի թիրախում են եղել Հայաստանի մոտ քսան քաղաքացիներ` չբացառելով, որ հարձակումը կարող էր և Ադրբեջանի իշխանությունների պատվերով լինել: Փորձագետները դեռ այն ժամանակ էին հրավիրել Հայաստանի Ազգային անվտանգության ծառայության ու իրավապահների ուշադրությունը, մինչ օրս, սակայն, այդ կառույցներից որևէ մեկն այս հարցին հրապարակավ չի անդրադարձել, որևէ պարզաբանում չի տվել:ԱԱԾ-ից այսօր «Ազատության» հեռախոսազանգերին չպատասխանեցին, չհաջողվեց պարզել՝ արդյոք քննություն տարվում է` հայտնաբերելու, թե ովքեր են թիրախավորում Հայաստանի քաղաքացիներին և ինչ նպատակներ են հետապնդում։ "
ՏՏ ոլորտ,"Հայաստանում գործող լրտեսական ծրագրերով հետևում են քաղաքական գործիչներին, լրագրողներին ու ակտիվիստներին. զեկույց"," Հայաստանի մոտ 20 քաղաքացի թիրախավորվել է Pegasus լրտեսական ծրագրի միջոցով, սա այս պահի դրությամբ. տեղեկատվական անվտանգության ոլորտի հայաստանյան մասնագետները դեռ պարզում են, թե էլ ովքեր են հայտնվել այդ ցանկում։Մեդիափորձագետ Արթուր Պապյանն ասում է՝ վնասակար ծրագրի թիրախում ընդդիմության ու իշխանության առանցքային դեմքեր են։ «Նախկին և ներկա պետական ծառայողներ, և բոլորը մարդիկ են, ովքեր տիրապետել են արժեքավոր պետական գաղտնիքների, ինֆորմացիայի, քաղաքական ինչ-որ ազդեցություն ունեն», - ասաց Պապյանը:Ոլորտի մասնագետները ենթադրում են՝ քաղաքացիները թիրախավորվել են կամ Հայաստանի, կամ էլ Ադրբեջանի իշխանությունների պատվերով։ Չեն բացառում նաև՝ հնարավոր է երկու իշխանություններն էլ պատվիրել են հարձակումները։«Որքան հասկանում եմ, ամենայն հավանականությամբ, հենց NSO գրուպն ինքն է պատվերով թիրախավորում, կոտրում է հեռախոսը, այնուհետև տրամադրում է միջոց այդ տվյալները տեսնելու, դրանց հասանելիությունը ստանալու», - ներկայացրեց Պապյանը:Pegasus լրտեսական ծրագրի թիրախում ենթադրաբար նաև «Պատիվ ունեմ» խմբակցության ղեկավար Արթուր Վանեցյանն է հայտնվել։ Ազգային անվտանգության ծառայության նախկին տնօրենն այդ մասին վկայող լուսանկարներ է հրապարակել. Apple ընկերությունը զգուշացնող նամակով տեղեկացրել է, որ հնարավոր է նա թիրախավորվել է պետական հովանավորչություն ունեցող ցանցահենների կողմից։ Մինչդեռ նամակում չի նշվում՝ որ երկրի իշխանությունների, նաև չի ասվում, թե ենթադրյալ հարձակումը հենց այդ լրտեսական ծրագրի միջոցով է իրականացվել։Վանեցյանը մի կողմից պնդում է, թե Հայաստանի գործող իշխանություններն են փորձել իրեն, ընտանիքի անդամներին ու մերձավոր շրջապատին գաղտնալսել, մյուս կողմից էլ չի բացառում Ադրբեջանի իշխանությունների վարկածը։«Բացառել կամ հաստատել այս պահին չենք կարող, բայց ես կարծում եմ, նույն նամակներից ես հստակ տեղեկություն ունեմ, հենց նոր էլ Ազգային ժողովի դահլիճում պատգամավորներից մեկը մոտեցավ ինձ և ասաց, որ ինքն էլ է այդ նամակն այսօր ստացել, այո, ընդդիմադիր պատգամավորներից մեկը», - ասաց Վանեցյանը:Այսօր նաև բարձր տեխնոլոգիական արդյունաբերության նախարար Վահագն Խաչատուրյանն է հաստատել, որ Apple-ից ինքը ևս նման նամակ է ստացել։ Հերքում է, թե հարձակման փորձերի հեղինակը կարող էր գործող իշխանությունը լինել։«Այն, ինչ որ կատարվել է կոնկրետ ինձ՝ որպես քաղաքացի, և այն, ինչ որ իմ շրջապատի մարդկանց հետ, դրանք մենք գնահատել ենք որպես հարձակում կամ ցանկություն Հայաստանի Հանրապետության տվյալ դեպքում առանձին քաղաքացիների, միգուցե նաև պետական կառույցների անվտանգությանն ուղղված քայլեր», - նշեց նախարարը:Գլխավոր դատախազությունից տեղեկացնում են, որ ուսումնասիրում են իսրայելական լրտեսական ծրագրի կողմից ենթադրյալ հարձակումների մասին հայտարարությունները։ Մինչ այդ մեդիափորձագետ Արթուր Պապյանն ընդգծում է՝ Ազգային անվտանգության ծառայությունը պետք է արդեն գործի անցներ՝ պարզելու՝ թե ո՞վ է հարձակումների հեղինակը։«Եթե Հայաստանի քաղաքացիներ են թիրախավորվել այսկերպ և Հայաստանի իշխանությունները չեն թիրախավորողը, կարծում եմ, առաջնահերթ այսօր ԱԱԾ-ն պիտի այդ մարդկանց հետ շփվեր, փորձեր հասկանալ՝ ով էր Հայաստանի քաղաքացիներին թիրախավորել, ինչ նպատակով: Որքան հասկանում եմ, այս պահի դրությամբ, այս հայտարարություններից գրեթե մեկ օր անցել է, որևէ մեկը նրանց հետ կապի դուրս չի եկել, ինչը շատ մտահոգիչ փաստարկ է», - նշեց Պապյանը:Pegasus լրտեսական ծրագրով կարող են վարակվել և՛ iphone-նները, և՛ Android օպերացիոն համակարգով աշխատող հեռախոսները։ Եթե նախկինում օգտագործողի հեռախոսին հղում էր ուղարկվում ու դրա վրա սեղմելով էր միայն ակտիվանում այն, հիմա առանց այդ գործողության էլ վնասակար ծրագիրն ակտիվանում է հեռախոսում։Այն հնարավորություն է տալիս կարդալ հեռախոսի հաղորդագրությունները, էլփոստերը, գաղտնալսել զանգերն ու գաղտնի ակտիվացնել միկրոֆոններն ու տեսախցիկները։Լրտեսական ծրագրից պաշտպանվելու համար, մեդիափորձագետ Արթուր Պապյանն առաջին հերթին խորհուրդ է տալիս համոզվել՝ արդյոք հեռախոսն այնպիսի մոդելի է, որն անընդհատ թարմացվում է։ «Այս պահի դրությամբ թարմացվող iphone-ները, այսինքն քիչ թե շատ նոր մոդելի iphone-ները, որոնք ստանում են ամենամսյա իրենց պարտադիր թարմացումները, արդեն թարմացված են ու այս պահի դրությամբ պաշտպանված են Pegasus-ի այն տարբերակից, որը հայտնաբերվել է: Դա չի նշանակում, էր NSO գրուպն այս պահին նաև չի ստեղծում նոր տարբերակ, որը դա կհաղթահարի, և հենց դա հայտնաբերվի, Apple-ը նաև դա կփակի: Նույն կերպ, օրինակ, Google-ի դեպքում»:Apple-ն արդեն դատի է տվել իսրայելական NSO Group-ին և նրա մայր ընկերությանը: որին էլ պատկանում է հայտնի լրտեսական ծրագիրը։ Ամերիկյան տեխնոհսկան իսրայելական ընկերությանը մեղադրում է iPhone-ի օգտատերերին հաքերային գործիքների միջոցով թիրախավորելու համար։Այս տարվա ամռանը միջազգային հետաքննող լրագրողները պարզել էին, որ առնվազն տասը երկրների հատուկ ծառայություններ օգտագործել են NSO Group-ի կողմից մշակված Pegasus ծրագիրը՝ քաղաքական գործիչներին, լրագրողներին և ակտիվիստներին հետևելու համար։ Այդ ցանկում է նաև Ադրբեջանը։ Հայաստանի մասին որևէ անդրադարձ այն ժամանակ չէր եղել։   "
ՏՏ ոլորտ,"Հայաստանյան ընդդիմության ու իշխանության առանցքային դեմքեր լրտեսական ծրագրի թիրախում են հայտնվել
"," Apple ընկերությունը դատի է տվել իսրայելական NSO Group ընկերությանը՝ մեղադրելով iPhone-ի օգտագերերին հետևելու համար հատուկ ծրագիր ստեղծելու մեջ:Ընկերության հաղորդագրության մեջ նշվում է, որ Apple-ը մտադիր է դատարանի միջոցով արգելել NSO ընկերությանը իր արտադրանքը, սարքերը կամ ծառայությունները որևէ կերպ օգտագործել։Այս տարվա ամռանը լրագրողները պարզել էին, որ առնվազն10 երկրների հատուկ ծառայություններ օգտագործել են NSO Group-ի կողմից մշակված Pegasus ծրագիրը՝ քաղաքական գործիչներին, լրագրողներին և ակտիվիստներին հետևելու համար։NSO Group-ի հաճախորդների թվում, ըստ լրագրողական հետաքննության, Ադրբեջանի, Բահրեյնի, Հունգարիայի, Հնդկաստանի, Ինդոնեզիայի, Ղազախստանի, Մեքսիկայի, Մարոկոյի, Ռուանդայի, Սաուդյան Արաբիայի, Տոգոյի և Արաբական Միացյալ Էմիրությունների կառավարություններն են: Pegasus ծրագրով լրտեսվել են նաև «Ազատ Եվրոպա/Ազատություն» ռ/կ ադրբեջանական ծառայության լրագրողները:NSO Group-ը հայտարարել է, որ իր մշակած ծրագիրը նախատեսված է հանցագործների և ահաբեկիչների դեմ պայքարելու համար և մատակարարվել է այնպիսի երկրների, որ հարգում են մարդու իրավունքները։ "
ՏՏ ոլորտ,Apple-ը դատի է տվել իսրայելական NSO Group-ին," Facebook ընկերությունը փոխում է անունը և այժմ կկոչվի Meta:Ինչպես երեկ հայտարարել է ընկերության ղեկավար Մարկ Ցուկերբերգը, այսպես կոչված «Մետատիեզերքը» կներկայանա ընդլայնված հնարավորություններով՝ հնարավոր կլինի շփվել ընկերների հետ, կազմակերպել գործնական հանդիպումներ, գնումներ կատարել, համերգների գնալ։Փոփոխությունը, սակայն, չի տարածվում ընկերության առանձին հարթակների՝ Facebook-ի, Instagram-ի, WhatsApp-ի անվանումների վրա։ "
ՏՏ ոլորտ,Facebook ընկերությունը փոխում է անունը․ այսուհետ՝ Meta," Հայաստանում բանկային տեղական և միջազգային՝ մաստեր, վիզա և այլ քարտեր սպասարկող «ԱրՔա» ընկերությունը վերջին օրերին տեխնիկական խնդիրներ ուներ, ինչի պատճառով շատ քարտատերերի չի հաջողվել իրականացնել վճարման կամ գումարի փոխանցման գործարքներ։ Նրանցից մեկը Լիլիթ Հարությունյանն է, որն իր մաստեր քարտից չի կարողացել օգտվել 4 օր շարունակ։«Ես ուրբաթ օրը փոխանցում էի անում Հայաստանի այլ բանկ` իմ հաշվից այլ հաշիվ, և այդ գործարքը կանգնեց: 4 օր կանգնած էր, երկուշաբթի առավոտյան ինձ եկավ բանկից նամակ, որ իմ գործարքը մերժվել է, հետո երկրորդ անգամ արեցի, եղավ գործարքը: Բայց այդ ընթացքում` շաբաթ-կիրակիի ընթացքում ես ուզում էի քարտով վճարումներ անել խանութում, խանութները չէին վերցնում, որովհետև ասում էին, որ մեզ զգուշացրել են, որ գործարքները չեն լինում, և մենք չենք կարող կանխիկով վճարում կատարել: Ես ասում էի` լավ, ասենք ես չունեմ կանխիկ գումար, ի՞նչ եք անելու, ինձ թողնելո՞ւ եք առանց հացի», - պատմում է նա:Իր քարտը սպասարկող բանկի հետ Լիլիթ Հարությունյանը կարողացել է կապ հաստատել միայն երկուշաբթի, բանկից նշել են, որ խնդիրն առաջացել է «ԱրՔա» համակարգում և կապ չունի առանձին բանկերի հետ։ «ԱրՔա» ընկերությունը ինքն էլ չթաքցրեց՝ խնդիրն իրենցն էր, բացահայտել ու շտկել են, մինչ այդ տևական ժամանակ հարյուր հազարավոր քարտատերեր ստիպված են եղել չեղարկել օնլայն գնումներն ու անկանխիկ այլ վճարումները:«Ամսի 1-ից սկսած բացարձակ «ԱրՔա»-ով խնդիր է եղել», - ասում է մեկ այլ քաղաքացի:Ցանկացած գործարքի դեպքում հաճախորդին կարճ հաղորդագրություն ուղարկող համակարգը խափանման ժամանակ չէր տեղեկացրել քարտատերերին խնդիրների մասին, մինչև հիմա «ԱրՔա»-ի կայքում խափանումների մասին ոչինչ չկա, այնուամենայնիվ որոշ բանկեր հաճախորդներին նամակով զգուշացրել էին, իսկ բանկերի մեծ մասը՝ ոչ։ «ԱրՔա»-ից հրաժարվեցին «Ազատությանը» հարցազրույց տալ: Հայաստանի հարյուր հազարվոր քարտատերերի սպասարկող ընկերությունը միայն գրավոր և հակիրճ պատասխանեց. «Համակարգում գրանցված խափանումները կապված էին գործարքների մշակման ընթացքում տեխնիկական խնդիրների հետ, պատճառները բացահայտվել են և շտկվել»։«Համեմատենք երկու օր առաջ Ֆեյսբուքի shut down-ի հետ. նա մասնավոր կազմակերպություն է, բայց էլի հանդես եկան, ներողություն խնդրեցին, ասացին, որ մենք դա հաշվի կառնենք, կփորձենք նման խնդիրներ… մենք որևէ նման բան չլսեցինք, այնինչ ամբողջ պետության կտրվածքով դա պետական քաղաքականության մի մաս է, որևէ մի պաշտոնյա չասաց», - հավելում է Լիլիթ Հարությունյանը:Կենտրոնական բանկի տվյալներով` Հայաստանում կա թողարկված ավելի քան 2 միլիոն բանկային քարտ, որից ակտիվ կիրառվում են 700 հազարը, անկանխիկ գործարքների քանակն էլ վերջին տարիներին սրընթաց աճում է, այս տարի միայն առաջին կիսամյակում իրականացված անկանխիկ գործարքների թիվը գերազանցել է 32 միլիոնը, որը Հայաստանի համար ռեկորդային ցուցանիշ է։ Անցյալ կառավարության նիստին գործադիրը նախագիծ ընդունեց՝ էլ ավելի խրախուսելու անկանխիկ գործարքները։«Սա երկարատև քննարկումների արդյունքում կայացրած քաղաքական որոշում է, որը հերթական, բայց վերջին քայլը չէ, և մենք պետք է ամեն ինչ անենք ՀՀ-ում կանխիկի շրջանառությունը նվազագույնի հասցնելու համար», - այսպես էր մեկնաբանել վարչապետը:Այս զրույցից ընդամենը 1 օր անց հայկական քարտերը սպասարկող «ԱրՔա» համակարգում առաջացան խնդիրներ։ Հնարավո՞ր է արդյոք, որ անկանխիկ գործարքների ծավալի ու քանակին զուգահեռ նման խնդիրներ ավելի հաճախ առաջանան։ Կենտրոնական բանկի նախագահի տեղակալ Վախթանգ Աբրահամյանը ցրում է այս մտահոգությունները. «Եթե 2017-2020 թվականները նայենք, գործարքները` ինտերնետ առևտուր և այլն, տասնյակ անգամներ են աճել, և համակարգն ի սկզբանե նախատեսված էր անգամներ ավելի սպասարկելու և կարող է սպասարկել: Խնդիրն այստեղ քանակի մեջ չի, այդ առումով մենք ապահով ենք: Այսօր վայրկյանում հարյուրավոր, եթե չասեմ հազարավոր, գործարքներ են լինում պիկերի ժամանակ»:2000 թվականից գործող «ԱրՔա» ընկերությունը հիմնադրվել է Հայաստանի մի քանի առևտրային բանկերի ու Կենտրոնական բանկի կողմից: «ԱրՔա»-ն վերահսկվում է և զարգանում պետական հսկողության ներքո, վստահեցնում է Աբրահամյանը։ Արդյո՞ք ընկերությունն իր ոլորտում մենաշնորհ չունի, ԿԲ նախագահի տեղակալի խոսքով՝ իրենք կիրառում են աշխարհում ընդունված ու արդեն ստուգված փորձը։«Նախ Հայաստանի պես փոքր երկրում նման ենթակառուցվածքի զուգահեռ ունենալոը, որը կկրկնի նույն ամեն գործառույթը, նպատակահարմար չի: Մենք շուրջ 10 տարի առաջ միջազգային հեղինակավոր կազմակերպությունների հետ վարձեցինք և փորձեցինք հասկանալ` կառավարման մոդելը ինչքանով է ճիշտ և գրագետ», - նշեց նա:Այնուամենայնիվ, վճարումների նման հսկայական համակարգում անհնար է բացառել, որ որևէ պահի նորից չի կարող խնդիր առաջանալ, կարևորն այն է, որ տեխնիկական խնդիրների պատճառով մարդկանց գումարները չեն կարող անհետանալ, ասում է Աբրահամյանը. «Գումարներս չեմ տեսնում, կորել են, տարել են, փողերը հանեք և այլն. այդպիսի բան չի կարող լինել»:Հայաստանում 2020 թվականին առաջին անգամ անկանխիկ գործարքների քանակը գերազանցել է կանխիկ գործարքների քանակային ցուցանիշը՝ կազմելով 57 տոկոս։  "
ՏՏ ոլորտ,«ԱրՔա»-ում տեխնիկական խնդիրների պատճառով երկրում անկանխիկ գործարքները որոշ ժամանակ անհնար են եղել," Ֆոտոխմբագրման ծառայություններ առաջարկող Picsart-ը դարձել է Հայաստանում գրանցված առաջին տեխնոլոգիական ընկերությունը, որի արժեքը գերազանցել է 1 միլիարդ դոլարը։ Օրեր առաջ Picsart-ը հայտարարեց, որ ևս 130 մլն դոլար ներդրում է ներգրավել, ինչի շնորհիվ էլ այն դարձել է հայաստանյան առաջին միաեղջյուրը՝ յունիքորնը, այսինքն` մեկ միլիարդ դոլար արժեք ունեցող ընկերությունը։ Picsart-ի հայաստանյան գրասենյակի տնօրեն Միքայել Վարդանյանը «Ազատության» հետ խոսեց իրենց գրանցած հաջողությունների ու ծրագրերի մասին։«Մեզ հաջողվեց ապացուցել աշխարհին և այն մարդկանց, ովքեր գումար են ուզում ներդնել ինչ-որ տեղ, որ այն, ինչ մենք սարքում ենք, պետք է մեր օգտատերերին, լավացնում է աշխարհը, և դա մեր վերջնական նպատակը չի, և մենք կարող ենք զարգացնել դա` այդ գումարն ավելի շատ ունենալով», - նշեց նա։Picsart-ը նկարների, տեսանյութերի խմբագրման առաջատար հարթակ է, որն ամսական ավելի քան 150 միլիոն ակտիվ օգտատեր ունի՝ աշխարհի ավելի քան 180 երկրից։ Ամեն վայրկյան այս հավելվածով 600-ից ավելի մշակում է արվում. «Picsart-ով հիմա ցանկացած տեսակի թե նկարների ու թե տեսանյութերի հետ կապված աշխատանք հնարավոր է անել` սկսած տարբեր տեսակի ստիկերներից, որոնք կարող ենք օգտագործել, վերջացրած ֆոնտերով, տառատեսակներով, ինչպես նաև էֆեկտներով», - պատմում է ընկերության հեռախոսային բաժնի պրոդուկտ մենեջեր Գեորգի Գևորգյանը` հավելելով. «Մենք շատ հետաքրքիր գործիչ ունենք, որը կարողանում է ինչ-որ օբյեկտներ շարժել: Մենք կարող ենք օբյեկտի ինչ-որ եզրագիծը շատ ոչ հստակ նույնիսկ վերցնել ու իրեն այսպես շարժել, որ ավելի ընթացքի էֆեկտ ունենանք»:Հայ ծրագրավորողների ստեղծած Picsart հավելվածը ստեղծվել է 2011թ.-ին։ Տարեկան ավելի քան 100 մլն դոլար շահույթ ունեցող այս ընկերությունում ճանապարհը սկսել են՝ հավատալով հաջողությանը, դրան գումարել են նաև մեծ ջանքերն ու աշխատասիրությունը, արդյունքում այսօր դարձել են հայաստանյան տեղեկատվական տեխնոլոգիաների ոլորտի ամենահաջողած ընկերությունն ու միակը, որի արժեքը 1 միլիարդն անցնում է։«Մենք միշտ այս վերջին եռամսյակները թոփ 20 ամենաշատ ներբեռնված հավելվածների ցուցակի մեջ լինում ենք, տեղը կոնկրետ տատանվում է` 12, 14` կախված ժամանակաշրժանից, բայց արդեն իսկ, որ թոփ 20-ի մեջ ես, և այդ ցուցակում բոլոր հայտնի ոչ միայն ֆոտոաշխարհից խաղացողներ կան, դա արդեն շատ մեծ ձեռքբերում է», - ասում է Միքայել Վարդանյանը:Picsart-ի ներբեռնումների քանակն այսօր անցնում է 1 միլիարդի շեմը. «Ամեն ժամանակաշրջանում տարբեր ձեռքբերումներ կան, առաջինը առաջին միլիոն ներբեռնումն էր, հետո առաջին ինվեստիցիան»:Ոլորտը շատ արագ է զարգանում, գրանցած հաջողությամբ երկար ուրախանալ չեն կարող, ասում են։ Այս հաջողությունը ընկերությունում արդեն անցած փուլ են համարում՝ հիմա առաջ են նայում նոր հաջողությունների հասնելու համար։ Ներգրավված միջոցները, օրինակ, կօգտագործեն արհեստական բանականության միջոցով նորարարական լուծումների համար։ Կմեծացնեն ընկերության թիմը Հայաստանում ու դրա սահմաններից դուրս։«Picsart-ը ստեղծվել է Հայաստանում, բայց գլխամասը Սան Ֆրանցիսկոյում է այս պահին, իսկ ինչո՞ւ Հայաստանում չի, շատ պատճառներ կան, առաջինը ինվեստրների պահանջն էր, և շատ ուրիշ խնդիրներ կային, որը Հայաստանում այս պահին հնարավոր չէ անել», - նկատում է ընկերության հայաստանյան գրասենյակի տնօրենը։Հայկական մեկ այլ հաջողված տեխնոլոգիական ընկերության՝ Krisp-ի համահիմնադիր և գլխավոր տնօրեն Դավիթ Բաղդասարյանը Picsart-ի հաջողությունը մեծ ձեռքբերում է համարում բոլոր հայկական ընկերությունների համար. «Համաշխարհային ինվեստրներն սկսում են Հայաստանին ուրիշ ձև նայել, այսինքն` նայել որպես մի երկրի, որտեղ այդպիսի յունիքորն ընկերություններ կարող են ստեղծվել` միլիարդ կամ ավելի, ու սկսում են ավելի լուրջ վերաբերվել մեր երկրին, այսինքն` մեր երկրից եկող ստարտափներին, ընկերություններին: Picsart-ի հաջողությունն, իհարկե, շղթայական ռեակցիա է լինելու` ըստ իս, իր համար ամենադժվարն է եղել, որ գնան, ինվեստիցիաներ ստանան, մասնագետներ ունենան, ստեղծեն Հայաստանում և այլն: Այդպիսի հաջողությունը բերելու է նրան, որ նոր ստարտափներին ավելի հեշտ է լինելու այդ նույն ճանապարհն անցնել»:Picsart-ը Հայաստանում գործունեությունը սկսել է 10 աշխատակիցներով, այսօր աշխատակիցների թիվն անցնում է 800-ը, գրասենյակները տեղակայված են Երևանում, Սան Ֆրանցիսկոյում, Բենգալորում, Պեկինում, Բեռլինում, Լոս Անջելեսում, Մոսկվայում, Նյու Յորքում ու Տոկիոյում, բայց ամենամեծ մասնաճյուղը Հայաստանում է՝ 600-ից ավելի աշխատողներով։  "
ՏՏ ոլորտ,"Picsart-ը դարձավ հայաստանյան առաջին տեխնոլոգիական ընկերությունը, որի արժեքը գերազանցել է 1 միլիարդ դոլարը"," Այսօր Հայաստանում մի կողմից գործազրկության ու աղքատության լուրջ խնդիր ունենք, մյուս կողմից` մասնագետների պակաս՝ որակյալ ճարտարագետներից մինչև զոդող ու խառատ, սեպտեմբերի 1-ի առիթով տարածած իր ուղերձում նշել է Հայաստանի վարչապետ Նիկոլ Փաշինյանը։Տեղեկատվական տեխնոլոգիաների ոլորտում աշխատող Գեղամ Ջիվանյանի խոսքով՝ որակյալ կադրեր փնտրում են իր ոլորտի հայաստանյան գրեթե բոլոր ընկերությունները, աշխատաշուկան աճում է արագ, նոր կադրեր պատրաստվում են շատ դանդաղ. «Այս տարի ես, ինչ տարին սկսել է, խնդրին անընդհատ բախվել եմ, որովհետև միշտ թիմը մեծացնելու խնդիր ունեի ու տարբեր հարթակներով, տարբեր միջոցներով անընդհատ փորձել եմ աշխատող գտնել: Կոնկրետ գտնում ես մարդուն, ում հետ ուզում ես աշխատել, իրեն առաջարկում ես շատ լավ պայմաններ, որպեսզի մերժել չկարողանա ու իրեն կամպանիայից գողանում, բերում ես, որովհետև այսպես ասած` ազատ աշխատողներ, կամ տվյալ դեպքում ազատն այն մարդն է, ով պատրաստ է իր աշխատանքը փոխել կամ ցանկանում է, շատ դժվար է գտնել: Հիմնականում ձեռքից փախցնելով է լինում»:«Սայիմջին» ընկերության տեխնիկական տնօրենի խոսքով՝ բուհերը՝ հանրային և մասնավոր, չեն հասցնում պատրաստել բավարար թվով կադրեր, ինչի պատճառով առաջանում են ՏՏ ոլորտի կադրեր պատրաստող փոքրիկ կենտրոններ, որոնք փորձում են մի քանի ամսում ծրագրավորող պատրաստել, սակայն այդպիսի սկսնակ ծրագրավորողներն էլ գիտելիքի մեծ պակաս են ունենում. «Եթե 7 տարի առաջ միայն համալսարաններն էին սկսնակ պատրաստում, իսկ համալսարանների պատրաստած սկսնակը ենթադրում էր նաև որոշակի մաթեմատիկական հիմք, ծրագրավորմանն առնչվող մի քանի գործիքների հետ ծանոթանալ ընդհանուր, նոր կոնկրետ գնալ, աշխատանք փնտրել, հիմա աշխատանք փնտրելը սկսում են ինչ-որ մի լեզու իմանալով: Արդեն քանի որ շատ ավելի պակաս գիտելիքներով են մտնում շուկա, դա նշանակում է, որ իրենք որոշակի մակարդակի հասկանում են շատ ավելի ուշ, քան ասենք 7 տարի առաջ»:Ակնհայտ է, որ Հայաստանում խզում կա կրթական հաստատությունների ու աշխատաշուկայի միջև, վստահ է կրթության փորձագետ Սերոբ Խաչատրյանը։ Բուհերը չեն պատրաստում աշխատաշուկայի պահանջած կադրերը, իրենց հերթին դպրոցներն էլ բուհեր չեն ուղարկում սովորելու պատրաստ և ընկալունակ աշակերտների. «Ձանձրույթ սովորելու նկատմամբ, և նրանք կորցնում են հետաքրքրությունն արտաքին աշխարհի նկատմամբ ու հենց որ դա կորցրին, արդեն մնացած բանավեճերը դառնում են անիմաստ, այսինքն` բուհ-աշխատաշուկա և այլն, այս հարցերը դառնում են անիմաստ, որովհետև երեխան այլևս սովորող չէ: Եթե մարդը սովորելու հանդեպ սեր չունի, դու մի քիչ ավելի կսովորեցնես իրեն, թե մի քիչ պակաս, չի օգնի»:Սովորելը սիրող երեխաների պատրաստելու համար կառավարությունը պետք է սկսի ջանքեր գործադրել նախադպրոցական հաստատություններից, ապա ճիշտ աշխատի երեխաների հետ դպրոցում, ինչպես նաև պետք է փոխվի ողջ երկրում վերաբերմունքը կրթության հանդեպ, կարծում է փորձագետը՝ ավելացնելով, որ սրա համար ճիշտ քաղաքականություն վարելուց բացի, նաև երկար ժամանակ է պետք. «Երբ դու արդեն երեխային որպես սովորող կորցրել ես դպրոցում, արդեն շատ կարևոր չի` բուհում որ առարկան քանի ժամ կլինի, մասնագիտականը կլինի, թե տեսականը: Դրա համար ես այս խնդրի լուծումը տեսնում եմ հիմքից` նախադպրոցական համակարգից, որովհետև քանի երեխան փոքր է, մենք կարող ենք իրեն համոզել և դարձնել սովորող: Արմատից պետք է գանք` մանկապարտեզ, դպրոց և կրթության նկատմամբ վերաբերմունք»:Կրթության ոլորտների բարեփոխումների անհրաժեշտության մասին շարունակ խոսում են նաև Հայաստանի իշխանությունները։ Կրթական համակարգում առկա խնդիրները լուծելն ու կրթական բարեփոխումները կառավարության առաջնային անելիքների ցանկում են, այսօր սեպտեմբերի 1-ի իր ուղերձում նշել է Փաշինյանը, սակայն ըստ փորձագետի` չկա լուրջ համախմբում այս բարեփոխումների օրակարգի շուրջ, և սայլը չափազանց դանդաղ է տեղից շարժվում։«Այսպիսի խնդիրներ լուծելու համար մեզ պետք է մարդկանց համախմբում, այսինքն` պետք է մեծ թվով մարդիկ իրար հետ փորձեն համախմբվել և այս հարցը լուծել: Այդ տեսակի հարցերը հայտարարություններով չեն լինում` եկեք վերացնենք, սա չի համապատասխանում: Պետք է համախմբում, պետք է նույն սեղանի շուրջ նստեն գործատուները և բուհերը և կարողանան համատեղ ինչ-որ մոդելներ մշակել: Դա չկա մեզ մոտ», - նշում է Սերոբ Խաչատրյանը:Մինչ այդ տեղեկատվական տեխնոլոգիաների ոլորտում առաջացած կադրերի պակասի պատճառով գործատուները կանխատեսում են, որ առաջիկա տարիներին նոր ընկերությունների համար էլ ավելի բարդ է լինելու Հայաստանում աշխատակիցներ գտնելը, ինչը կարող է հանգեցնել նրան, որ արտասահմանյան մեծ ընկերությունները խուսափեն Հայաստանում մասնաճյուղեր հիմնադրելուց. «Խնդիրը չափից դուրս է լուրջ է, որովհետև եթե ինչ-որ լուծումներ չտանք, իմ կարծիքով` ևս 1-2 տարուց շատ ավելի մեծ խնդիրների կբախվենք, որովհետև եթե ինչ-որ մի պահ կամպանիան կարիք ունի ընդլայնվելու, բայց չի կարողանում համապատասխանաբար ընդլայնումն ապահովել կադրերի միջոցով կամ դանդաղ է ապահովում, նշանակում է, որ ընկերության վիճակը գնալով վատանալու է կամ չի կարողանալու իր առջև դրած խնդիրները հստակ լուծել»: "
ՏՏ ոլորտ,"Աշխատաշուկան աճում է արագ, նոր կադրեր պատրաստվում են դանդաղ. ՏՏ ոլորտում սա խնդրահարույց է դառնում"," Աշխատաշուկայում մասնագետների սուր պահանջ կա, փաստում է Էկոնոմիկայի նախարարի պաշտոնակատարը։ Վահան Քերոբյանն այդ մասին այսօր Ֆեյսբուքում է գրել: Պահանջարկը հատկապես շինարարության, գյուղատնտեսության, տեղեկատվական տեխնոլոգիաների, մշակող արդյունաբերության, նույնիսկ տրանսպորտի՝ տաքսիի ոլորտում է։«Հետևաբար, կոչ եմ անում արտերկիր խոպանի գնացած բարեկամներին «բերման ենթարկել»՝ մեր երկիրն ամրացնելու ու զարգացնելու», - գրել է նախարարի պաշտոնակատարը:Տարիներ շարունակ մասնագետների մեծ պահանջ կա տեղեկատվական տեխնոլոգիաների ոլորտում։ Որակյալ մասնագետներ ՏՏ ընկերությունները դժվարությամբ են գտնում կամ բացը կադրեր պատրաստելով են լրացնում։ Ոլորտի խոշոր ընկերություններից «Սինոփսիս Արմենիայի» տնօրեն Հովիկ Մուսայելյանն ասում է՝ անգամ այդ դեպքում խնդիրը կրկին ամբողջովին չեն կարողանում լուծել։ Ընկերությունը հիմա էլ բազմաթիվ որակյալ մասնագետների պահանջ ունի. «Մեր համալսարանների բյուջեները որ նայում եք, ծիծաղելի են, օրինակ, այսինքն` պետական բուհերի բյուջեները որ գումարում ենք, նույնիսկ 100 միլիոն դոլար չի անցնում, իսկ աշխարհի առաջատար բուհերը մեր երկրի պետական բյուջեին հավասար կամ ավելի բյուջեներ ունեն:Եվ այդ բյուջեն ինքնանպատակ չի, դա նրա համար է, որպեսզի կարողանան ապահովել տեխնիկական բազան, համալսարանների հագեցվածությունը տեխնիկական, լաբորատորիաների առկայությունը և այլն»:Հովիկ Մուսայելյանը բացատրում է՝ խնդիրը կրթական համակարգում է, բուհերը չեն կարողանում իրենց ունեցած ռեսուրսներով մրցունակ կադրեր պատրաստել։ Համալսարաններն իրենց ունեցած փոքրիկ բյուջեներով չեն կարողանում առաջին հերթին սեփական դասախոսներին պատրաստել, հոգալ նրանց վերապատրաստման ծախսերը, բացի այդ լրացնել տեխնիկական բազայի հագեցվածությունը. «Ես, օրինակ, չեմ ընդունում այն մասնավոր ընկերությունների հայտարարությունները, որոնք այսպես ասում են` բուհերը չեն կարողանում մեզ համար կադր պատրաստել, իսկ դու ի՞նչ ես անում, բուհերի հետ ի՞նչ համագործակցության եզրեր ես գտնում, որպեսզի բուհն այնպիսի կադրեր տա, որոնք կարողանաս դու օգտագործել, այսինքն` եթե մասնավորն ինքը բուհի հետ ծրագրեր չի իրականացնում նախապատվորեն, որոկյալ կադրեր պատրաստելու, ինքը, կոպիտ ասած, մունաթ գալու իրավունք էլ չունի, որովհետև մեր համալսարաններն ինքնուրույն չեն կարող այդ հարցրեը լուծել»:Դա է պատճառը, որ «Սինոփսիս Արմենիա»-ն գործակցում է համալսարանների հետ, միլիոնավոր դոլարների ներդրումներ են անում կրթական տարբեր ծրագրերում. «Ամբիոնները որ համալսարաններում ստեղծել ենք, մեր լավագույն մասնագետներն ընկերությունում աշխատելու, նրանցից շատերն իրենք դասավանդում են նաև համալսարաններում` այդ ամբիոններում, որովհետև իրենք հենց կրիչն են առաջատար տեխնոլոգիաների, իրենք իրենց աշխատանքային գործունեության ընթացքում պարտադրված են անընդհատ վերաորակավորվելու, և իրենք տիրապետում են այդ նորագույն տեխնոլոգիաներին, և ուսանողն իրենցից ստանում է հենց այն ինֆորմացիան, ինչ իրեն պետք է կիրառական իմաստով հենց սովորելու ընթացքում, աշխատելու, կամ բուհն ավարտելուց հետո անմիջապես որ ինքն ինտեգրված լինի այդ տեխնոլոգիական պրոցեսներում», - նշում է «Սինոփսիս Արմենիա» ընկերության տնօրենը:Համապատասխան մասնագետների պակասը տնտեսագետ Սուրեն Պարսյանը ևս բացատրում է կրթական համակարգի բացով։ Մասնագետն ասում է՝ տարիներ շարունակ այս ոլորտն անտեսվում է պետության կողմից. «Այստեղ կառավարությունը, Էկոնոմիկայի նախարարությունը, Կրթության նախարարությունը պետք է իրենց որոշիչ դերակատարությունն ունենան, ոչ թե պետք է բողոքել իրավիճակից, որ մասնագետներ չունենք համապատասխան, այլ կոնկրետ որոշում կայացնեն, որ այս կամ այն բուհը պետք է փակվի, և դրա փոխարեն ուսանողները գնան IT ոլորտ սովորեն, գնան, գյուղատնտեսական տեխնոլոգիաներ կամ փորձառություն ունենան այդ ուղղությամբ: Ակնհայտ է, որ մեզ մոտ կրթություն-պետություն-տնտեսություն եռանկյունին չի աշխատում»:Տնտեսագետը նկատում է՝ բոլոր կառավարությունների օրոք նմանատիպ հայտարարություններ են արվում` աշխատատեղ կա, մասնագետ չկա։ Բայց խնդիրն, ասում է, միայն որակյալ մասնագետների սղությունը չէ, այլ նաև ոչ գրավիչ աշխատավարձերը. «Պաշտոնական վիճակագրությամբ` մեր աշխատողների 25 տոկոսն աշխատող աղքատներ են, այսինքն` նրանք աշխատում են, աշխատավարձ են ստանում, բայց նրանք համարվում են աղքատ, քանի որ նրանք հանդիսանում են, օրինակ, իրենց ընտանիքի միակ աշխատողը, և հարյուր հազար դրամը, որ իրենք ստանում են, ընտանիքի չորս անդամի դեպքում բավարար չէ, այդ ընտանիքն ուղղակի աղքատ է համարվում»:Պարսյանի խոսքով՝ մարդիկ առանձին դեպքերում նախընտրում են նպաստ ստանալ, քան աշխատել։ Մասնագետը կարծում է՝ նույն Էկոնոմիայի նախարարությունն ու Աշխատանքի և սոցիալական հարցերի նախարարությունը պետք է օրենսդրական փոփոխություններ նախաձեռնեին, որ մարդկանց ձեռնտու չլիներ նպաստ ստանալը. «Հիմա մարդիկ չեն աշխատում, որ նպաստ ստանան կամ աշխատելուց էլ սև շուկայում են աշխատում», - նշում է Պարսյանը:Ի դեպ, Վահան Քերոբյանն արձանագրել է` 2021թ. հունիսին աշխատատեղերի շուկան շարունակել է «բուռն աճել` սահմանել հարկման բազա ունեցող աշխատակիցների նոր ռեկորդ` 643 հազար 256», մայիսից թիվն աճել է 8305-ով: "
ՏՏ ոլորտ,Մասնագետների մեծ պահանջ կա ՏՏ ոլորտում և ոչ միայն. մասնագետները դա կրթական համակարգի բացն են համարում," «Ազատ Եվրոպա/Ազատություն» ռադիոկայանի նախագահ Ջեյմի Ֆլայն իր վրդովմունքն է հայտնել ռադիոկայանի ադրբեջանական ծառայության առնվազն հինգ նախկին և ներկայիս լրագրողների սմարթֆոնների՝ Pegasus լրտեսական ծրագրով հնարավոր թիրախավորման մասին բացահայտումների առնչությամբ:«Վրդովեցուցիչ է, որ 21-րդ դարում այդքան շատ կառավարություններ հետամուտ են լինում ազատ խոսքի արգելափակմանն ու լրագրողների կողմից իրենց համաքաղաքացիներին անաչառ լուրերի և տեղեկատվության մատուցման կանխարգելմանը», - հայտարարել է Ֆլայը՝ հավելելով. - «Ազատ Եվրոպա/Ազատություն» ռադիոկայանը խստորեն դատապարտում է այդ փոքրոգի միջամտությունը աշխատող լրագրողների անձնական կյանքին»:Ջեյմի Ֆլայն ընդգծել է, որ «Ազատ Եվրոպա/Ազատություն» ռադիոկայանը տևական ժամանակ լուսաբանել է «Ազադլիք» ռադիոյի դեմ Ադրբեջանի կառավարության չարաշահումները, և պաշտոնական Բաքվին կոչ է արել դադարեցնել ռադիոկայանի կայքի արգելափակումը, «Ազադլիք»-ի աշխատակիցներին հետևելը և բյուրոյի նախկին ղեկավար Խադիջա Իսմայիլովայի նկատմամբ հետապնդումները:17 լրատվական կազմակերպությունների և Կազմակերպված հանցավորության ու կոռուպցիայի լուսաբանման նախագծի երկու օր առաջ հրապարակված հետաքննությունը բացահայտել է կապեր Իսրայելում գործող՝ կառավարություններին լրտեսական ծրագրեր մատակարելու մեջ մեղադրվող NSO Group-ի և շուրջ 50 հազար հեռախոսահամարների տվյալների բազայի արտահոսքի միջև: Այդ հեռախոսահամարները, ըստ հետաքննության, պատկանել են 2016 թվականից սկսած ընկերության հաճախորդներին հետաքրքրած անձանց:NSO Group-ի հաճախորդների թվում, ըստ հետաքննության, Ադրբեջանի, Բահրեյնի, Հունգարիայի, Հնդկաստանի, Ինդոնեզիայի, Ղազախստանի, Մեքսիկայի, Մարոկոյի, Ռուանդայի, Սաուդյան Արաբիայի, Տոգոյի և Արաբական Միացյալ Էմիրությունների կառավարություններն են:   "
ՏՏ ոլորտ,«Ազատ Եվրոպա/Ազատություն» ռ/կ նախագահը դատապարտում է ադրբեջանական ծառայության լրագրողների լրտեսումը Pegasus ծրագրով," Հայաստանում օգտատերերի 0,4 տոկոսը 2021 թվականի առաջին եռամսյակում բախվել են իրենց համակարգիչներում այն վնասաբեր ծրագրային ապահովման (ԾԱ) գործարկման փորձերին, որը նախատեսված է բանկային հաշիվներին առցանց հասանելիության միջոցով փող գողանալու համար։ Վրաստանում գրանցվել է համանման ցուցանիշ, իսկ Ադրբեջանում այն կազմել է 0,6 տոկոս, հաղորդում է «Կասպերսկի» ընկերության Հայաստանի ներկայացուցչությունը:Հաղորդագրության համաձայն՝ 2020-ի հունվար-մարտին համակարգիչների օգտատերերի 1,1 տոկոսը ենթարկվել է բանկային վնասաբեր ծրագրերի գրոհների՝ այն դեպքում, երբ այդ ցուցանիշը Վրաստանում կազմել է 0,9 տոկոս, իսկ Ադրբեջանում՝ 1,4 տոկոս։«Կասպերսկի» ընկերության տվյալներով՝ ընթացիկ տարվա հունվար-մարտին աշխարհում ամենաշատը նման գրոհների բախվել են Թուրքմենստանում (6,3 տոկոս), Տաջիկստանում (5,3 տոկոս) և Աֆղանստանում (4,8 տոկոս) գտնվող օգտատերերը։

2020-ի առաջին եռամսյակում հետ են մղվել աշխարհի 118 հազար 99 օգտատերերի համակարգիչներում վնասաբեր բանկային ԾԱ-ի գործարկման փորձեր, իսկ նախորդ տարվա նույն ժամանակահատվածում այդ ցուցանիշը կազմել է 249 հազար 748:«Կիբեռհանցագործները բանկային ռեկվիզիտներին հասանելիություն ստանալու և փող գողանալու համար օգտագործում են բանկերի, համացանցային խանութների և վճարային համակարգերի իրենց ստեղծած կեղծ վեբ-էջերը, սպամ և ֆիշինգ, ինչպես նաև ստեղնաշարային լրտեսներ։ Նրանց հիմնական նպատակը տնային և կորպորատիվ համակարգիչներ բանկային տրոյական ծրագրեր ներբեռնելն է։ Դրանք բանկային քարտերի կամ վճարային ռեկվիզիտների մասին տեղեկատվությունն ուղարկում են չարագործներին»,- նշում են ընկերության փորձագետները։

Նրանք համարում են, որ «տրոյացիներից» լավագույն պաշտպանությունն է էլեկտրոնային փոստով, սոցիալական ցանցերով կամ մեսենջերներով անծանոթների ուղարկած կցված ֆայլերը (նիշք) չբացելը և վեբ-կայքերից ներբեռնված ծրագրերը չգործարկելը, եթե օգտատերը 100 տոկոսով վստահ չէ ֆայլերի աղբյուրի նկատմամբ։ Հարկ է մշտապես նորացնել ծրագրային ապահովումը, լիարժեք պաշտպանվելու համար հարկ է տեղադրել հակավիրուսային ծրագրային ապահովում կամ տրոյական ծրագրերը հեռացնող ուտիլիտ։ "
ՏՏ ոլորտ,Հայաստանում բանկային վնասաբեր ծրագրերի գրոհները գրեթե եռակի թուլացել են," Ամերիկայի Միացյալ Նահանգների և Մեծ Բրիտանիայի անվտանգության ծառայությունները հրապարակել են համատեղ հետաքննությունների արդյունքներով կազմված զեկույց, որի համաձայն Ռուսաստանի հատուկ ուժերը, մասնավորապես, ГРУ-ի (Главное разведывательное управление, ՌԴ պաշտպանության նախարարության արտաքին հետախուզության կառույց, ներկայիս անունը՝ ՌԴ ԶՈւ գլխավոր շտաբի գլխավոր վարչություն) գործակալներն անցած երկու տարվա ընթացքում «կոպիտ ուժի» մեթոդներով հաքերային գրոհներ են կատարել հարյուրավոր պետական և մասնավոր ընկերությունների վրա:ԱՄՆ պաշտպանության նախարարության կազմում գործող Ազգային անվտանգության գործակալությունը նշում է, որ 2016 և 2020 թվականների ամերիկյան նախագահական ընտրություններին միջամտել են, 2015 թվականին Գերմանիայի խորհրդարանի՝ Բունդեսթագի կայքերի վրա և Ուկրաինայի էլեկտրացանցերի կայքերի վրա հարձակումները կատարել են ԳՌՈւ-ի գործակալները:Ըստ զեկույցի, ԳՌՈւ-ի Հատուկ ծառայությունների 85-րդ գլխավոր կենտրոնն է ծրագրել և կիբերգրոհների թիրախ դարձրել ամերիկյան և օտարերկրյա հարյուրավոր պետական ու մասնավոր ընկերությունները:Կիբերանվտանգության հարցերով մասնագետների համոզմամբ, Fancy Bear անվամբ հայտնի հաքերային խմբավորումը հենց այդ կենտրոնին է ենթարկվում:ԱՄՆ Ազգային անվտանգության գործակալության կիբերանվտանգության բաժնի տնօրեն Ռոբ Ջոյսն ասել է, որ ռուս ցանցահենների այդ արշավը համաշխարհային ծավալի է հասել:Գրոհն անվանել են «կոպիտ ուժի գործադրում», քանի որ հաքերներն ընտրում են կայքը և փորձում են password-ների՝ գաղտնաբառերի բազմաթիվ տարբերակներ՝ միանգամից և շատ մեծ թվով, այնքան, որ, ի վերջո, կոտրում և ճեղքում են պաշտպանիչ պատը:Ըստ ԱՄՆ Ազգային անվտանգության գործակալության, ԳՌՈւ-ի հետ կապեր ունեցող գործակալները փորձել են կայքեր ներխուժել, կոտրելով Microsoft Office 365 համացանցային ծառայությունների հավաքածուի բաժանորդների օգտահաշիվները և դրա համար օգտագործել են Microsoft Office 365-ի հեռավար հասանելիության տեղեկատվական պահոցները (cloud services), Google-ի ստեղծած Kubernetes բաց ծրագրային ապահովման հնարավորությունները և հեռավար այլ պահոցներ ու էլեկտրոնային հասցեներ:Ռուս հաքերների թիրախն են դարձել ԱՄՆ-ի և արևմտյան այլ երկրների պետական և ռազմական հիմնարկները, ռազմարդյունաբերության համալիրի ընկերությունները, էներգետիկայի ոլորտի ընկերությունները, մեծ հեղինակություն ունեցող բարձրագույն ուսումնական հաստատությունները, կապի և տրանսպորտի ընկերությունները, փաստաբանական ընկերությունները, լրատվամիջոցները, քաղաքական խորհրդականները, քաղաքական կուսակցություններ և վերլուծական կենտրոնները:ԱՄՆ կառավարությունը Microsoft 365-ի և գրոհների ենթարկած այլ ծառայությունների օգտատերերին կոչ է անում կիրառել բազմաշերտ պաշտպանության, մասնավորապես, օգտատերի նույնականացման և գաղտնաբառի հետ մեկտեղ էջ մտնելու համար մեկանգամյա կոդեր:Ռուսաստանն ավանդույթի համաձայն հերքում է կիբերգրոհների հետ առնչությունը և պնդում, որ առնվազն պետական մակարդակով նման ակտիվություն երբեք չի ծավալում:Ամերիկյան և բրիտանական անվտանգության ծառայությունների այս զեկույցի հրապարակումից սոսկ կես ամիս առաջ՝ հունիսի 16-ին, Ժնևում հանդիպել են Միացյալ Նահանգների և Ռուսաստանի նախագահներ Ջո Բայդենն ու Վլադիմիր Պուտինը: Երկու ղեկավարների այդ առաջին հանդիպման օրակարգում նաև կիբերանվտանգության թեման է եղել:Բայդենը Պուտինին առաջարկել է համատեղ ջանքերով արմատախիլ անել կիբերհանցագործություններն ամբողջ աշխարհում:Միաժամանակ, Բայդենը հստակ ասել է, որ Միացյալ Նահանգներն անուշադրության չի մատնի որևէ կիբերոտնձգություն, և եթե պարզվի, որ հանցավոր ակտվիվությունն ուղորդվել է Ռուսաստանի կողմից, ապա դրան կտա ծանրագույն ավերիչ հակահարված:   "
ՏՏ ոլորտ,Միացյալ Նահանգները և Բրիտանիան Ռուսաստանին մեղադրում են կիբերգրոհների համար," Ֆեյսբուքի հայկական տիրույթում նախընտրական քարոզշարշավին ընդառաջ զանգվածորեն տարածվող ապատեղեկատվություններն արդեն ստուգվում ու պիտակավորվում են՝ հիմնականում «սխալ» կամ «մանիպուլյատիվ» նշումներով։ Ծրագիրն առայժմ ժամանակավոր է։ Ապատեղեկատվության տարածումը կանխելու նպատակով փաստեր ստուգող լրագրողների հայկական թիմը վրացի գործընկերների հետ միասին երկու ամիս խոշորացույցի տակ է պահելու նաև Ինստագրամը։Media.am-ի փաստեր ստուգող լրագրող Կարինե Ղազարյանն «Ազատության» հետ զրույցում ասաց. - «Ինչ-որ մի էջ գրառում է արել, մյուս էջը կիսվել է էդ գրառումով, լրատվամիջոցը տարել իր մոտ դրել է, բերել Ֆեյսբուքում կիսվել է.... Մենք կարող ենք գրեթե բոլոր այդ գրառումների հետևից գնալ և համապատասխան նշում թողնել, որպեսզի նախ կանխենք հետագա տարածումը, որպեսզի հաջորդ անգամ որ օգտատերերը ուզենան դա տարածեն, տեսնեն, որ սա, այս տեղեկության հետ խնդիր կա»:Զգուշացնող նշում միայն քաղաքական գործիչների գրառումների ու տարածած տեղեկությունների վրա չի հայտնվում՝ Ֆեյսբուքի պահանջն է։ «Քաղաքական խոսքի ազատությունը որևէ կերպ չի ուզում սահմանափակել», - պարզաբանեց Կարինե Ղազարյանը՝ հավելելով. - «Իհարկե, սա չի նշանակում, որ ինչ-որ մի մարդ կարող է ասել՝ «գիտե՞ք, ես այսօրվանից ինձ համարում եմ քաղաքական գործիչ և ես տարածելու եմ ապատեղեկատվություն, և դուք չեք կարող ինձ հետ ոչ մի բան անել, որովհետև ես քաղաքական գործիչ եմ»:Նախընտրական, ընտրական ու հետընտրական շրջանում փաստերի ստուգման ծրագրի օգնությամբ Ֆեյսբուքի հայաստանյան հատվածում կնվազի ապատեղեկատվության տարածումը, կարծում է ծրագրին միացած Media.am կայքի խմբագիր Գեղամ Վարդանյանը:«Ապացուցված ապատեղեկատվությունը ավելի քիչ կհասնի ֆեյսբուքյան օգտատերերին, և էդ է մեխանիզմը: Էնպես չի, որ ամբողջ աշխարհում սոցիալական մեծ ցանցերի գործողություններից խմբագիրները, լրագրողները շատ գոհ են, միշտ ավելին ենք պահանջում մենք, միշտ ավելի շատ գործողություններ ենք պահանջում: Բայց էս պահին էդ էն է, ինչ սոցիալական ցանցը իր կողմից կարող է անել խաղի կանոնները կարգավորելու համար», - «Ազատության» հետ զրույցում ասաց Վարդանյանը:«Մի քանի սահմանափակում կա՝ առաջինը՝ էն, որ տարածումն է քչանում, և երկրորդը՝ որ կարող է արգելվել գովազդ դնել», - նշեց Կարինե Ղազարյանը:Պիտակավորումից հետո սուտ կամ մանիպուլյատիվ տեղեկություն տարածողը հնարավորություն կունենա բողոքարկելու փաստեր ստուգողների, այսպես ասած, վճիռը, եթե կարծի՝ անարդար է այն։«Էս բոլոր պիտակները ուղղակի մեր ցանկությամբ չեն դրվում՝ կան շատ հստակ սահմանումներ, թե որ նշումը որ տեսակի ապատեղեկատվության վրա ենք մենք դնում: Եվ նշումը դնելիս մենք էս սահմանումներով ենք առաջնորդվում, որը մշակել է Ֆեյսբուքը՝ միջազգային փաստեր ստուգող լրագրողների և կազմակերպությունների հետ միասին: Էս ամբողջ տեղեկությունը բաց է, այսինքն՝ ցանկացած էջի ադմին կամ սովորական օգտատեր կարող է ուղղակի բացել և կարդալ էս տեղեկությունը», - շարունակեց Կարինե Ղազարյանը:Մեդիա փորձագետ Սամվել Մարտիրոսյանը կարևորում է ծրագրի մեկնարկը, ասում է՝ հատկապես հիմա է ամենաշատ ապատեղեկատվությունը տարածվում:Մեդիա փորձագետը հույս ունի՝ Ֆեյսուքը հետագայում էլ կշարունակի փաստերի ստուգման ծրագիրը. - «Հուսով եմ, որ էս առաջին փորձը կբերի նրան, որ ավելի երկարաժամկետ պրոցես կանցնի: Առավել ևս, որ նաև հաշվի առնենք, որ սա ոչ միայն Ֆեյսբուքին է վերաբերում, այլ նաև՝ Ինստագրամին, այսինքն՝ Ֆեյսբուքին պատկանող ցանցին: Նաև ենթադրում եմ, որ WhatsApp-ով՝ Հայաստանում դե դեռ տարածված չի, բայց շատ երկրներում WhatsApp-ն էլ է հանդիսանում ապատեղեկատվության տարածման աղբյուր»:

Փաստերի ստուգման ծրագիրը Ֆեյսբուքն իրականացնում է Փաստերի ստուգման միջազգային ցանցի անդամ կազմակերպությունների միջոցով։ Հայաստանյան կազմակերպությունները դեռ այդ ցանցի անդամ չեն, այդ է պատճառը, որ հայ մասնագետները փաստերի ստուգման համար վրացական «Փաստ-մետր» հարթակի հետ են գործակցում։










 "
ՏՏ ոլորտ,Ֆեյսբուքի հայկական տիրույթում ապատեղեկատվությունն արդեն ստուգվում ու պիտակավորվում է," Ռազմարդյունաբերական համալիրի ներգրավվածությամբ առաջիկայում էական փոփոխություններ տեղի կունենան Հայաստանի ռազմական ներուժում, այսօր «Ազատության» հետ զրույցում ասաց բարձր տեխնոլոգիական արդյունաբերության նախարարի պաշտոնակատար Հայկ Չոբանյանը։ Պաշտոնյան ընդգծեց՝ հատկապես 44-օրյա պատերազմից հետո վերանայվեցին շատ մոտեցումներ, որոնցից մեկը ռազմարդյունաբերական համալիրի զարգացումն է։«Մեր ներքին ռեսուրսները պետք է բավարար լինեն մեզ համար կրիտիկական ծավալներ ստեղծելու համար։ Կարող եմ հստակ ասել Ձեզ, որ այսօր մենք էական փոփոխություններ ենք կատարում այս փոխհարաբերությունների առումով, արդեն արձանագրված են հաջողություններ, իրականացվում են կոնկրետ ծրագրեր, նմանատիպ ծրագրեր նույնիսկ այս ընթացքում երբևէ չեն իրականացվել։ Ես համոզված եմ, որ ամիսներ հետո մենք փոփոխություն կունենանք այս համակարգում: Արդեն առաջին փոփոխությունները կունենանք, էական փոփոխությունները կունենանք Հայաստանի ռազմարդյունաբերության համալիրի Հայաստանի սահմանի պաշտպանության մասնակցության համակարգում», - ասում է նախարարը։«Փոփոխությունները, ինձ թվում է, ավելի շատ նրանում են, որ մենք շատ բան նաև գիտակցեցինք, հասկացանք ավելի խորը, քան առաջ: Մենք ունենք մասշտաբի խնդիր Հայաստանում ռազմարդյունաբերության ոլորտում», - ասում է ԱՏՁՄ նախագահը:Առաջատար տեխնոլոգիաների ձեռնարկությունների միության նախագահ Ալեքսանդր Եսայանը ընդգծում է՝ նախորդ տարվա մարտահրավերներից հետո պետք է ոչ թե կրկնապատկել, այլ տասնապատկել ուժերը՝ նպաստելու ռազմարդյունաբերության զարգացմանը. «Պետք է ծավալները կամ ընկերություններին համախմբել մի քիչ ավելի մասշտաբային մտածելակերպով, որպեսզի կարողանանք թե՛ քանակները, թե՛ արտադրությունը դնել, այնպիսի ծավալների հասցնել, որ կարողանանք մեր ստեղծածը տասնապատկենք, հարյուրապատկենք։ Այսինքն՝ այն տեխնոլոգիաները, որոնք այսսօր այդ ընկերությունները ստեղծել են, կարողանանք մասշտաբով արտադրություն սկսել մեծ քանակի, ինչը կարող է շատ բան փոփոխել, իհարկե։Ռազմարդյունաբերության մեջ մասշտաբը շատ կարևոր է, կարևոր է թե՛ ներքին շուկայի համար, թե՛ արտաքին շուկայի համար, այսինքն` եթե դու մասշտաբ չունես, չես կարող մրցակցել , ասենք, իսրայելական ընկերությունների հետ»:Եսայանն ընդգծում է՝ ոլորտի զարգացման համար նախ պետք է պետության դերը մեծացնել. «Հուսով եմ, որ պետությունն իր դերը նույնպես կունենա, ոչ միայն ընկերությունները, այլ նաև պետությունը կհասկանա, որ այն ծախսերը կամ այն մոտեցումները, որ կային, էլի պետք է ոչ թե կրկնապատկել, այլ տասնապատկել, որովհետև նման քայլերով մենք մեծ հաջողությունների չենք հասնի»։Ռազմարդյունաբերության նկատմամբ մասնավոր ընկերությունների հետաքրքրությունը մեծացավ հատկապես 2016-ի քառօրյա պատերազմից հետո։Բարձր տեխնոլոգիական արդյունաբերությամբ 2016-ից սկսել է զբաղվել նաև DAVARO ընկերությունը։ Այժմ մի քանի ընկերություններ միավորվել են և մշակում են տարբեր նշանակության անօդաչու համակարգեր՝ ռազմական, գյուղատնտեսական և այլ նշանակության։DAVARO ընկերության տնօրեն Դավիթ Գալոյանը մանրամասնում է. «Մենք նոր պրոյեկտների վրա ենք աշխատում հիմա, որ ավելի մեծ շուկաների վրա կարելի է դուրս գալ, համաշխարհային շուկաների։ Զուգահեռ էլի պրոյեկտներ ունենք, որ նոր ենք սկսել, դրանց վրա աշխատանքներ են տարվում։Պատերազմից հետո բավականին դաշտը կոնսոլիդացվել է, ռազմարդյունաբերությամբ զբաղվող ու այլ համալրող համակարգերի մշակմամբ զբաղվող ընկերությունները, ծրագրային ապահովմամբ զբաղվող ընկերությունները միացել են իրար, ուժերը գումարվում են, ու բավական լավ արդյունք է սպասվում»։   "
ՏՏ ոլորտ,Նախարարը հավաստիացնում է` ռազմարդյունաբերության ոլորտում էական փոփոխություններ են սպասվում ," Արգելել շահումով խաղի, ինտերնետ շահումով խաղի, խաղատան, խաղասրահի, տոտալիզատորի կամ դրանց կազմակերպիչների ցանկացած տեսակի գովազդը, այդ թվում՝ ռադիոյով, հեռուստատեսությամբ կամ համացանցով։ Օրենքի այս նախագիծը 2 շաբաթ առաջ տեղադրվեց еdraft.am կայքում հանրային քննարկման համար։Որպես հիմնավորում նշված է, որ լայն տարածում է ստացել ինտերնետ շահումով խաղերի գովազդը։ Դրանք հասարակական տրանսպորտում, փողոցներում, հեռուստատեսությամբ և ռադիոյով ընդհանուր գովազդվող առարկաների գերակշիռ մաս են կազմում։ Իրավական ուժ նախագիծը կստանա, թե ոչ, պարզ կլինի համապատասխան գերատեսչություններում քննարկումների փուլն անցնելուց հետո միայն, իսկ մինչ այդ քննարկումներ շահագրգիռ կողմերն ու շահառուներն են իրականացնում՝ հակասական կարծիքներով։Խաղամոլության դեմ պայքարելու նպատակով հայաստանյան օրենքներում մի շարք փոփոխություններ արվեցին՝ հեռուստատեսությամբ և ռադիոյով շահումով խաղերի, խաղատների գովազդների սահմանափակումից մինչև խաղատների հեռացումը Երևանից։ Սահմանափակումներից հետո բուքմեյքերական ընկերությունները այդ ներդրումները ուղղեցին օնլայն տիրույթ՝ ավելացնելով գովազդը և խաղերն ավելի հասանելի դարձնելով։Երևանի բնակիչը, ով չցանկացավ հրապարակել իր անունը, ամիսներ առաջ 13 մլն դրամ է պարտվել օնլայն խաղերում։ Ասում է՝ ինքն ու իր նման հազարավոր մարդիկ այսօր միայն կողմ են նման խաղերի գովազդի արգելքին. «Ես ինքս այդ ճանապարհով անցել եմ, վատ ճանապարհով, ճիշտ է` հիմա հետ եմ կանգնել այդ ճանապարհից, բայց միևնույնն է` իրենք ոնց որ անընդհատ բերեն, անընդհատ աչքիդ առաջ լինի ու անընդհատ խանգարի քեզ: Խոսքը մենակ ֆիլմերի մասին չի, նույնիսկ նյութերի մասին` 2-3 րոպեանոց, որ բացես, նայես, ոնց որ թե պարտադրեն, որ դու 10 վայրկյանանոց գովազդը նայես, այսինքն` ուզած-չուզած դու 10 վայրկան կամ 5 վայրկյան` գրանցվիր, կարող ես շահել, կարող ես տիրանալ միլիոններին, այս տեսակ բաներն այնընդհատ մարդկանց գիտակցության մեջ է»:Օրենսդիրների տվյալներով՝ Հայաստանում մոտ 63 հազար մարդ խաղացող է, որից 3 հազաը մոլի խաղացող են, ընդ որում, խաղացողների մեծ մասը՝ 44.3 տոկոսը 21-30 տարեկաններն են։ Վիճակագրությունը փաստում է, որ Հայաստանում խաղային կախվածությունը տարեցտարի աճ է գրանցում։ 2010 թվականին, օրինակ, եթե բուքմեյքերական բոլոր ընկերությունների շրջանառության ծավալը կազմում էր 14 մլրդ դրամ, ապա 2018-ին այդ թիվը հասել է 306 միլիարդի, այսինքն՝ այն ավելացել է 23 անգամ։ Այդ 306 մլրդ դրամից բյուջե է մտել ընդամենը 4 մլրդ-ը, և շրջանառության 83 տոկոսն այս ոլորտում կատարվում է օնլայն խաղերի օգնությամբ, և միայն 16-17 տոկոսը՝ գրասենյակների միջոցով։Եթե նախագծի ընդունմանը կողմ են արտահայտվում դրանց զոհ դարձած քաղաքացիները, ապա անդառնալի հետևանքների մասին են խոսում ոլորտի ներկայացուցիչներն ու օնլայն կայքերի պատասխանատուները։Գործող օրենքով օնլայն գովազդի դեպքում լրատվական կայքերում խաղատների և տոտալիզատորների գովազդները չպետք է գերազանցեին կայքի մակերեսի 20 տոկոսը, սակայն քանակի սահմանափակում չկա, ու այսօր օնլայն տիրույթում գովազդի առյուծի բաժինը հենց շահումով խաղերին է բաժին ընկնում։«Առավոտ» թերթի խմբագիր Արամ Աբրահամյանը կարծիք հայտնեց, որ այս նախագիծը իր ազդեցությունը կունենա միայն լրատվամիջոցների վրա, իսկ խաղամոլների դեմ պայքարում անօգուտ է. «Միայն բացասական հետևանքներ եմ տեսնում կայքերի համար, որովհետև կայքերի գովազդների առնվազն 35 տոկոսը, այնուամենայնիվ, այդ խաղերից են։ Եվ լրատվամիջոցների անկախությունն ապահովվում է գովազդի միջոցով, որքան քիչ է գովազդը, այդքան շատ պետք է լրատվամիջոցները ձեռքները պարզած գնան սրա նրա մոտ ու փող ուզեն, և դա, իհարկե, սահմանափակում է նրանց անկախությունը»:Արգելքները կազդեն ոչ միայն լրատվամիջոցների ազատության վրա, այլև շատերին կկանգնեցնեն սնանկացման եզրին, ասում է մեդիափորձագետ Սամվել Մարտիրոսյանը, քանի որ կորոնավիրուսն ու պատերազմը արդեն իսկ ֆինանսական խնդիրների առաջ են կանգնեցրել գովազդով սնվող լրատվամիջոցներին։ Գովազդի արգելքի փոխարեն մեդիափորձագետը առաջարկում է կիրառել օրինակ` այլ երկրների կողմից առաջարկվող լուծումները, որոնք սահմանափակում են իրար հետևից մեծ հաշիվների կորուստը. «Մեկ է` այդ գովազդը լինելու է, որովհետև մենք բոլորս էլ լավ գիտենք, որ աշխատում են նաև դրսի կազինոներ, որոնք շատ ագրեսիվ գովազդ են անցկացնում այն հարթակներում, որտեղ հայաստանցիները մեկ է` նստում են, օրինակ` ֆիլմերի կայքերում, այսինքն` գովազդն այսպես թե այնպես աշխատելու է, պարզապես դա լինելու է ոչ հայկական գովազդ: Մյուս հետևանքը նա է, որ մարդիկ, ուղղորդվելով դուրս, պարզ պատճառով փողը տանելու են Հայաստանից դուրս, որը սենց թե նենց ծախսվելու էր»։Օրինագծի քննարկումների բաժնում տեղ գտած մեկնաբանությունները, որոնց հեղինակները հիմնականում գովազդային գործակալություններն ու բուքմեյքերական ընկերություններն էին, ևս մատնանշում են նախագծի բացասական հետևանքները։Ներկայացնում ենք հատվածներ մեկնաբանություններից.«1. Գովազդի նշված տարբերակով կիրառումը կբերի տնտեսական ծանր հետևանքների հատկապես գովազդային ոլորտի ընկերությունների համար, այդ թվում աշխատատեղերի նշանակալի կրճատման:2. Գովազդային ընկերությունների հասույթի 70 տոկոսից ավելին գոյանում է տվյալ ոլորտի շնորհիվ, և օրենքի ընդունման պարագայում՝ 1․ Էապես կկրճատվեն պետական բյուջեի մուտքերը 2․ Հազարավոր մարդիկ կկորցնեն աշխատանքը 3․ Տասնյակ կազմակերպություններ կլուծարվեն»:Նախագծում նշվում է, որ ընդունման դեպքում ակնկալվում է զերծ պահել հասարակության խոցելի խմբերին մոլեխաղերով հրապուրվելու վտանգից, կանխարգելել մարդկանց բարոյական կամ նյութական վնաս պատճառելու սպառնալիքով հղի գործունեությունը, կրճատել մոլեխաղերով հրապուրված անձանց կողմից իրենց և իրենց ընտանիքներին նյութական ծանր դրության հասցնելու հաճախ հանդիպող իրողությունը։  "
ՏՏ ոլորտ,"Շահումով խաղերի, խաղատների գովազդն արգելող նախագիծը, ըստ ոլորտի ներկայացուցիչների, միայն բացասական արդյունք կունենա"," Կրթական դրամաշնորհներ տրամադրող Հայ Կրթական Հիմնարկությունը Գյումրիի Տեղեկատվական տեխնոլոգիաների կենտրոնի հետ համագործակցությամբ այսօրվանից սկսում է փորձնական՝ «Ինժեներական մասնագիտացում ավագ դպրոցում» անվճար կրթական ծրագիրը։ Մասնագետները հատկապես 44-օրյա պատերազմից հետո շատ են խոսում տեղեկատվական տեխնոլոգիաների ոլորտը զարգացնելու ու ռազմական արդյունաբերության մեջ այն կիրառելու մասին, համարում են, որ գործնական առաջին քայլերից մեկը ՏՏ ոլորտը դպրոց բերելն է:Ճարտարագիտական համալսարանի Գյումրիի մասնաճյուղում Շիրակի մարզի ավագ դպրոցների 11-րդ և 12-րդ դասարանների 50 աշակերտներ հնարավորություն ունեն երկու տարի մեծ պահանջարկ ունեցող ծրագրային ճարտարագիտություն, մեքենաշինություն, 3D մոդելավորում սովորել։Գյումրու տեղեկատվական տեխնոլոգիաների կենտրոնի գործադիր տնօրեն Ամայլա Եղոյանն ասում է՝ պատերազմից հետո հասկացան, որ զինվորին բանակ պետք է նման գիտելիքով ճանապարհել. «Հայ Կրթական Հիմնարկության հետ պատերազմական իրավիճակից հետո քննարկում էինք ներդրումները ուղղորդելու հարցերը և երկուստեք եկանք համաձայնության, որ առավել քան կարևոր է ավագ դպրոցում հիմք դնել ինժեներական կրթությանը: Եվ հատկապես տղաների համար է կարևոր, քանի որ վերջիններս, ավարտելով դպրոցը, ժամանակ չունեն այլևս համալսարանի և անմիջապես գնում են ծառայության: Բանակում այդ գիտելիքները հաստատ կկարողանան նպատակին օգտագործել, իսկ դրա բացը մենք արդեն զգացինք պատերազմի ժամանակ: Ինժերենական կրթության շրջանակում երեխաները 2 տարում` 11-րդ և 12-րդ դասարանցիները կսովորեն ինժերենական տարբեր ուղղվածություններ, նաև ծրագրավորում և արտադրանքի ստեղծում: Ավարտին նախատեսում ենք, որ իրենք իրենց բարձրագույն կրթությունը կշարունակեն հենց պոլիտեխնիկական ուղղվածությամբ, չեն արտագաղթի մարզից, կմնան Գյումրիում: Մենք կփորձենք դեպի Գյումրի ուղղորդել ինժեներական ընկերություններ»:Ծրագիրը ֆինանսավորող Հայ Կրթական Հիմնարկության Հայաստանի մասնաճյուղի գործադիր տնօրեն Արմինե Հարոյանը նկատեց, որ ծրագրով նաև բազմաթիվ աղջիկներ են հետաքրքրված. «Մեր տղաներն ավարտելով ծրագիրը կկարողանան նաև բանակում օգտակար լինել: Սա ամենամեծ ռազմակավարական նշանակությունն է: Ինձ համար շատ ուրախալի փաստ է տեսնել աղջիկների մեծ ներգրավվածություն ծրագրում, քանի որ միշտ թյուր կարծիք, որ աղջիկները ավելի հեռու են ինժեներական կրթությունից, և շատ ուրախ կլինենք, որ երեխաները շարունակեն իրենց կրթությունը պոլիտեխնիկում, համալսարանում, այսինքն` համապատասխան մասնագիտացումը շարունակական կրթություն կունենա արդեն բակալավրի և մագիստրատուրայի աստիճաններում»:Գյումրու Տնտեսագիտական վարժարանի աշակերտ Հայկուշ Հակոբյանն ասում է՝ չէր կարող մասնագիտություն ձեռք բերելու հնարավորությունը բաց թողնել. «Քանի որ շատ էի ուզում դառնալ ծրագրավորող, կարծում եմ` շատ լավ հնարավորություն է, և կարծում եմ` շատ հեռանկարային ու հետաքրքիր կանցնի, քանի որ շատ մասնագետներ են ներգրավված այս ծրագրի մեջ»:Հաջողության դեպքում փորձնական ծրագիրը կընդլայնի աշխարհագրությունը։ Այն այլ մարզերում, ինչպես նաև Արցախում իրականացնելու մտադրություն ունեն: "
ՏՏ ոլորտ,ՏՏ ոլորտը` դպրոց. Գյումրիում մեկնարկել է «Ինժեներական մասնագիտացում ավագ դպրոցում» ծրագիրը," Ընտրությունների դեպքում չի բացառվում, որ համաշխարհային տարածում ունեցող Ֆեյսբուքի ղեկավարությունը զբաղվի նաև Հայաստանով՝ բացահայտելով ֆեյքաբուծարաններ։Մեդիափորձագետ Սամվել Մարտիրոսյանն ասում է՝ Ֆեյսբուքն իր հետաքրքրությունը մեծացնում է քաղաքական նման գործընթացների դեպքում։ Մարտիրոսյանն օրինակ է բերում հարևան Վրաստանն ու Ադրբեջանը․ երկու երկիրն էլ Ֆեյսբուքի խոշորացույցի տակ էին հայտնվել քաղաքական ակտիվ շրջանում։«Ֆեյսբուքը լուրջ ռեսուրս է իրենց համար և այդ ռեսուրսն իրենք ներդնում են հիմնականում, եթե, օրինակ, լուրջ պրոցեսներ են։ Ադրբեջանի դեպքում դա պատերազմն էր, մեր դեպում, կարծում եմ, դա, օրինակ, հանկարծ եթե պարզվի, որ հանրության կարծիքը փոխվել է և վաղաժամկետ ընտրություններ լինեն։ Ընտրությունները Ֆեյսբուքի համար ամնակարևոր սիգնալն է, իրենք նախընտրական փուլում սկսում են էդ երկիրը լուրջ քերել, էսպես ասած», - «Ազատության» հետ զրույցում ասաց մեդիափորձագետը։Ֆեյքերի թեման հատկապես ակտիվացավ վերջերս, երբ ԱԱԾ-ն հաղորդեց, որ հայտնի ֆեյք «Գագիկ Սողոմոնյան»-ի էջը ստեղծել են իշխանությունների ակտիվ քննադատ նախկին իշխանության ներկայացուցիչները։ Վարչապետ Նիկոլ Փաշինյանին ու նրա թիմին անխնա, հայհոյախառն արտահայտություններով քննադատող այս ֆեյքը, ըստ իրավապահների, ստեղծել է Ազգային ժողովի աշխատակազմի նախկին ղեկավար Արա Սաղաթելյանը, ՀՀԿ նախկին պատգամավոր Կարեն Բեքարյանի և այլոց մասնակցությամբ։Մեդափորձագետի գնահատմամբ՝ իրականում դժվար է բացահայտել ֆեյքերի թիկունքում կանգնած անձանց՝ մանրամասն, հետևողական հետաքննություն է անհրաժեշտ անել։Մարտիրոսյանը հիշեցնում է՝ Հայաստանում այսպես կոչված ֆեյքերի ֆաբրիկաները սկսեցին կիրառվել 2012-ից, այն ժամանակ, երբ Հայաստանի ղեկավարը Սերժ Սարգսյանն էր։ Մեդիափորձագետը ընդգծում է՝ սա միայն հայաստանյան խնդիր չէ, ողջ աշխարհում է հիմա այդպես։ Հանրային կարծիքի ձևավորման հարցում ինտերնետի ազդեցության աճին զուգահեռ է՛լ ավելի է մեծանում կեղծ դեմքով ընդդիմախոսին հայհոյելու գայթակղությունը։ Սա, իր հերթին, նշանակում է, որ չկա գաղափարական պայքար։«Ու եթե էդ մարդկանց գործոնի վրա ես ամեն ինչը ստեղծում, պարզ է, որ մնում է հայհոյելը, որովհետև դու չես կարող ասել՝ «դու այսինչ հարցում սխալ ես։ Օրինակ, տնտեսական քո հայեցակարգում ես տեսնում եմ սխալներ, որովհետև դու սոցիալական հատվածն անտեսում ես»։ Ոչ ոք ոչ մի բանից գլուխ չի հանում իրենց սեփական գաղափարախոսություններից, պարզ է, որ մնում է հայհոյել, հայհոյելն էլ ավելի հեշտ է ֆեյքով անել։ Դրա համար երկու կողմն իրար հայհոյում են։ Էդ վիճակից բարելավում սպասել պետք չէ, քանի մեզ մոտ բուն քաղաքական գործիչները եզակի դեմքեր են։ Տենց է լինելու՝ ֆեյքերով ավելի հարմար է լինելու», - ասաց Մարտիրոսյանը։Իրականում ամբողջ աշխարհում գաղափարախոսության անկում է դիտվում, մյուս կողմից էլ համացանցի աճը բերել է նրան, որ քաղաքականությունը շեղվել է դեպի պոպուլիզմ՝ տպավորություններ ստեղծելու, լայքեր հավաքելու վրա են մարդիկ ռեսուրս ծախսում, ասում է Մարտիրոսյանը։Ինֆորմացիայի ազատության կենտրոնի նախագահ Շուշան Դոյդոյանն, իր հերթին, ընդգծում է՝ քաղաքական լարված, նաև ճգնաժամային իրավիճակերում հայտնված երկրներում ֆեյքերի գործունեությունն ավելի է մեծանում, ինչի դեմ պայքարը չպետք է լինի խուճապային, այնպես, ինչպես հիմա Հայաստանի իշխանություններինը։«Անանուն աղբյուրն է, դատախազության վերջին նախագիծն է, որով ուզում են քրեականացնեն, նույնիսկ ազատազրկում են նախատեսում իշխանության ներկայացուցչի, հանրային ծառայության մեջ գտնվող անձանց հասցեին հնչող վիրավորանքի և զրպարտության համար, էլ չասեմ, որ լրատվամիջոցների դեպքում առավել ծանր պատասխանատվություն են սահմանում։ Ալեն Սիմոնյանի նախագիծն եմ ասում, որով ուզում է կրկնապատկել զրպարտության և վիրավորանքի համար նախատեսվող փոխհատուցման չափերը։ Այսինքն՝ բոլոր այս նախագծերի հիմնավորումները, երբ որ նայում ես, հիմքում դրված է ֆեյք լուրերի դեմ պայքար, ապատեղեկատվության դեմ պայքար և դրանով են հիմնավորում», - ասաց Ինֆորմացիայի ազատության կենտրոնի նախագահը։Դոյդոյանը նորմալ է համարում այն միտումը, երբ որոշ գործիչներ փորձում են հանդես գալ ոչ սեփական անվամբ։ Այլ հարց է, որ նրանց խոսքը պետք է զերծ լինի վիրավորանքից, ապատեղեկատվությունից։«Կեղծանվամբ հանդես գալը, դա նույնպես ազատ արտահայտվելու իրավունքի դրսևորումներից մեկն է, և մենք չենք կարող մարդուն զրկել, կամ պախարակել նրան միայն նրա համար, որ կեղծանվամբ է հանդես գալիս։ Ես միշտ այդ օրինակը բերում եմ, որ մեր անվանի շատ գրողներ իրենց գրական կյանքը, ուղին իրականացրել են հենց կեղծանվամբ և մենք իրենց հենց այդպես էլ ճանաչում և ընկալում ենք, այնպես որ այդտեղ որևէ վատ բան չկա», - ասաց Ինֆորմացիայի ազատության կենտրոնի նախագահը։Խնդրի լուծման համար Դոյդոյանը կարևորում է հայհոյանք, ապատեղեկատվություն տարածող ֆեյքերի դեմ պայքարի համար պետության կողմից կիրառվող գործիքները։ Նրա կարծիքով՝ պայքարի շեշտը պետք է դրվի հանրության իրազեկվածության, ինչպես նաև պրոֆեսիոնալ լրատվամիջոցների նկատմամբ վստահության բարձրացման վրա։  "
ՏՏ ոլորտ,"Մեդիափորձագետը չի բացառում, որ ընտրությունների դեպքում Ֆեյսբուքի ղեկավարությունը զբաղվի նաև Հայաստանով"," «Հիստերիկ ինչ-որ օրերի բուսնում է, մի շաբաթ հետո էս թեմայի մասին ոչ ոք չի հիշի»․ - մեդիափորձագետ Սամվել Մարտիրոսյանը համակարգչային «մահացու» խաղերի մասին է խոսում։Օրեր առաջ Հայաստանում դեռահասի ենթադրաբար ինքնասպանությունից հետո համացանցում սկսեցին ակտիվորեն քննարկել ռուսական “Синий кит”՝ «Կապույտ կետ» անունով հայտնի խաղը, որը, ըստ իրավապահների, կարող է լինել դեռահասի ինքնասպանության վարկածներից միայն մեկը։ Հարցերի պատասխանը կտա նախաքննությունը, որը սկսվել է փետրվարի 2-ին։Իսկ ի՞նչ է իրենից ներկայացնում այդ խաղը։2016 թվականին ռուսական մամուլը սկսեց գրել համացանցային «մահվան խմբերի» մասին, որոնք դեռահասներին ինքնասպանության էին դրդում։ Մամուլում հրապարակվող նյութերում շարունակում էին պնդել, որ “Синий кит” անունով հայտնի խաղի հետևանքով մեկ տարվա մեջ ինքնասպանություն է գործել 130 դեռահաս։ Խաղի տարածվածությունը գագաթնակետին հասավ 2017-ին, երբ սոցցանցում ավելի քան 800 օգտատեր իր պատին դրեց #синийкит հեշթեգը՝ սպասելով խաղի համակարգողի հրահանգներին։ Խաղի մեջ մտած մասնակիցը ստանում է 50 հրահանգ՝ ամենասովորական խաղ հիշեցնողից մինչև ինքնավնասման կամ վտանգ պարունակող արարքների։ Չկատարելու դեպքում մասնակիցը սպառնալիքներ է ստանում։Այդուհանդերձ, 2017 թվականին «Ազատության» ռուսական ծառայության հետաքննությունը ուղղակի կապ չէր գտել դեռահասների ինքնասպանության և խաղի միջև։«Ի՞նչ պետք է անի երեխան։ Էստեղ կան շատ պարզ բաներ, այսինքն՝ երեխային պետք է հասկացնել, որ իրականում էդ ամենը փուչիկ է, ռեալ վտանգ էդ ամեն ինչի հետևում չկա, և դա այնքանով է կարող վտանգ լինել, որքանով դու վախենաս։ Կարևոր է ասել ծնողներին, եթե կա ուսուցիչ, որին վստահում ես՝ նույնպես ուսուցչին, որպեսզի համ սովորեցնեն՝ ոնց կասեցնել էդ ամեն ինչը, արգելափակել, պլյուս նաև ուշադիր լինեն», - «Ազատության» հետ զրույցում նշեց Սամվել Մարտիրոսյանը։Մեդիափորձագետը ինքն էլ փորձել է խաղալ այդ խաղը, ասում է՝ երեխայական բաներ են, իր վրա չեն կարողացել ազդել, բայց երեխաներին կարող են վախեցնել ու ծուղակը գցել։Հոգեբան Աննա Բադալյանը հաստատում է՝ համակարգչային շատ խաղեր բթացնում են երեխաների ուղեղը։«Համակարգիչների հետ կապված՝ պետք է հաշվի առնել էն փաստը, որ ամենաառաջինը՝ բթացնում է երեխաների հոգեկանի իմացական գործընթացները, վնասում է շփման հմտություններին, հաղորդակցման հմտություններին։ Դրա համար, երբ որ երեխան ավելի շատ նստում է համակարգչի առաջ, կորցնելով էդ ունակությունը՝ դառնում է կախյալ, և էդ պարագայում, եթե խաղերը վնասակար խաղեր են, և խաղի էն մյուս կողմից կա հրահանգող, ապա երեխան կարծես ամբողջովին կախվում է այդ հրահանգներից», - «Ազատության» հետ զրույցում ընդգծեց հոգեբանը։Դեռևս չորս տարի առաջ Հայաստանում ևս այս թեման գլուխ բարձրացրեց, Ոստիկանությունը կանխարգելիչ միջոցառումներ ձեռնարկեց՝ ասում է Ոստիկանության անչափահասների հանցավորության և ընտանիքում բռնության կանխարգելման վարչության պետի տեղակալ Արթուր Վարդանյանը։ «Արագ արձագանքվեց էդ դեպքերին, համապատասխան ցուցումներ տրվեցին տարածքային մեր ստորաբաժանումներին, որպեսզի իրենց սպասարկման տարածքներում՝ գործող ուսումնական հաստատություններում, դպրոցներում, կազմակերպեն հանդիպումներ ծնողների հետ, ծնողական կոմիտեների հետ, որպեսզի կարողանան բացատրել, որ կան էսպիսի տեղեկություններ սոցկայքերում, ինտերնետային տիրույթում տարածված ինչ-որ խաղերի մասին», - «Ազատության» հետ զրույցում նշեց Վարդանյանը։Թե Հայաստանում գրանցված ինքնասպանություններից ու ինքնասպանության փորձերից քանիսի հիմքում են եղել նման խաղերը, դժվար է ասել, Քննչական կոմիտեից փոխանցեցին, որ քննության արդյունքում նման դեպքեր չեն պարզվել։«Իրականում օդից վերցրած թեմա է, բայց էն իրական պրոբլեմները, որ կան ցանցում երեխաների հետապնդման, կիբերբուլինգի կամ կիբերհալածանքի, էդ թեմաները մեզ մոտ քողարկվում են, փաստացի վիճակագրություն մենք չունենք, և մեզ մոտ տպավորություն է, որ ամեն ինչ լավ է, բայց ես Ձեզ ասեմ, որ ամեն ինչ գնալով ավելի վատանում է, և, իհարկե, էստեղ կան բացեր Հայաստանում։ Առաջինը՝ օրենսդրությունը մեզ մոտ այդքան հստակ չէ, և նույն օրինապահները չեն կարողանում շատ դեպքերում քրեական գործ հարուցել, որովհետև ակնհայտ, օրինակ, սպառնալիք կյանքին չկա, և այլն, և այլն, ինչի պատճառով չեն կարողանում ստանալ սոցցանցերից տվյալներ, որպեսզի հետո գտնեն էդ կիբերահաբեկչին, և այլն», - ընդգծեց մեդիափորձագետ Սամվել Մարտիրոսյանը։Բոլոր տեսակի խնդիրներից խուսափել հնարավոր է ծնողական վերահսկողության միջոցով։ Խստիվ արգելել համացանցից ու խաղերից օգտվելը մասնագետները խորհուրդ չեն տալիս, քանի որ «արգելված պտուղը միշտ քաղցր է թվում», ընդամենը խորհուրդ են տալիս խոսել ու բացատրել, կամ երեխայի հետ այնպիսի հարաբերություններ ստեղծել, որ նա չվախենա իր խնդիրները պատմել ծնողներին։ 
 "
ՏՏ ոլորտ,Հայկական հարվածային անօդաչու սարքերը անցնում են պետական փորձարկումներ. Արշակյան ," Startup Armenia Foundation-ը մտադիր է հաջորդ ամիս Հայաստանում հիմնել քաղաքացիական դրոնների արտադրությամբ աշխարհում առաջատար՝ չինական DJI ընկերության կրթական ծրագրերով գործող ուսումնական կենտրոն՝ Dron EduLab-ը, որը մասնագետներ կպատրաստի դրոնաշինության և ռոբոտաշինության ոլորտներում, այսօր «Ազատության» հետ զրույցում ասաց հիմնադրամի տնօրեն Արսեն Հարությունյանը։2016 թվականից գործող և մի քանի նախաձեռնությունների, այդ թվում՝ ամեն տարի ու նաև արտերկրում իրականացվող հայտնի՝ Sevan Startup Summit-ի հեղինակ Startup Armenia Foundation-ը, ըստ Հարությունյանի, սեփական միջոցներով արդեն ձեռք է բերել DJI Steam կրթական ծրագրերի մի մասը, որոնք օգտագործվում են առաջատար տեխնոլոգիական համալսարաններում, օրինակ, աշխարհահռչակ Մասաչուսեթսի տեխնոլոգիական ինստիտուտում։ Սակայն ծրագրերի ամբողջական շարանն իրականացնելու համար լրացուցիչ` 110 հազար դոլար ֆինանսավորման անհրաժեշտություն է առաջացել։ Այդ նպատակով հիմնադրամը Ֆեյսբուքում ձեռնամուխ է եղել դրամահավաքի անցկացմանը, արդեն իսկ կատարվել է շուրջ 64 հազարի նվիրատվություն։«Այս պահին բավական թրենդային է Stem կրթությունը, իրենք առաջ են քաշել Steam գաղափարը, որը ավելի պատասխանատու է՝ Stem-ին գումարած կրեատիվություն, որտեղ երիտասարդները, պատանիները հնարավորություն ունեն իրենց կրեատիվությունը տալ այդ ամենին: Այսինքն, օրինակ, դրոնների ու ռոբոտների աշխատանքն իրականացվում է կոդերի արդյունքում, ու դա քո կրեատիվությունից է կախված, թե դու ինչ կոդավորում կտաս ռոբոտներին ու դրոններին որևէ ֆունկցիա կատարելու համար», - ասաց Startup Armenia Foundation-ի տնօրենը:Հարությունյանի խոսքով, ուսումնական կենտրոնի համար մտադիր են ձեռք բերել հատուկ դրոններ և ռոբոտներ, նրանց կրթական ծրագրերը և ի վերջո հայաֆիկացնել այդ ծրագրերը, որպեսզի ստեղծվող կրթական հնարավորությունը հասանելի դառնա շատերին, այդ թվում՝ հանրակրթական դպրոցների համար։Հայաստանում դրոնները հայտնվեցին ուշադրության կենտրոնում 2016 թվականի քառօրյա և հատկապես՝ անցած տարվա արցախյան պատերազմի հետևանքով, երբ ռազմական վերլուծաբանների գնահատմամբ՝ վճռորոշ դեր ունեցան պատերազմի ժամանակ։Աշխարհում դրոնաշինության ոլորտը համարվում է ամենաարագ աճողներից մեկը՝ ծրագրային ապահովման՝ software-ի հետ միասին։ Դրոնների համաշխարհային շուկայի ուսումնասիրությամբ հայտնի Drone Industry Insights ընկերության Global Drone Market Report 2020-2025 զեկույցի համաձայն, առաջիկայում դրոնաշինությունը տարեկան աճելու է միջինը 13,8 տոկոսով, և 2025-ին քաղաքացիական դրոնների գլոբալ շուկան կկազմի 42,8 միլիարդ դոլար։Drone Industry Insights-ի մեկ այլ՝ Drone Manufacturer Ranking 2020 զեկույցի համաձայն, քաղաքացիական դրոնների արտադրության ոլորտում այսօր աշխարհում գերակայում են չինական ընկերությունները։ 2006 թվականին ստեղծված, 2017-ին 2,8 միլիարդ դոլար եկամուտ ապահոված և շուրջ 14 հազար աշխատակից ունեցող DJI-ը անվիճելի առաջատարն է, որին պատկանում է համաշխարհային շուկայի մինչև 80 տոկոսը։ Երկրորդ հորիզոնականում դարձյալ չինական ընկերություն է՝ Yuneec-ը, եռյակը եզրափակում է ֆրանսիական Parrot Drones ընկերությունը։«Ընդհանուր տեխնիկական գիտելիքներ է տալու այդ ծրագիրը ու այդ գիտելիքները հնարավոր է օգտագործել բոլոր ոլորտներում՝ գյուղատնտեսության ոլորտում է հնարավոր, ինչո՞ւ չէ, ռազմարդյունաբերության ոլորտում է հնարավոր: Այսինքն միջազգային ճանաչում ունեցող կրթական ծրագրերի մասին է խոսքը, որի հնարավորինս շատ օգտագործումը շատ հետաքրքիր բաների կարող է մեզ բերել», - նշեց Արսեն Հարությունյանը:Նախորդ ամսվա վերջին Startup Armenia-ի ներկայացուցիչներին ընդունել էր հանրապետության նախագահ Արմեն Սարգսյանը։ Նախագահի լրատվական ծառայության փոխանցմամբ, քննարկվել էին երկրում ստեղծված իրավիճակի ազդեցությանը տնտեսության վրա, ինչպես նաև հիմնադրամի ծրագրերը:«Նոր կրթական որակ բերելու հնարավորություն ունենք Հայաստան, որն անծայրածիր հնարավորություններ կարող է բացել մեր պատանիների ու երիտասարդների համար ու մեծ հնարավորություններ կստեղծի տեխնիկական գիտելիքներ ստանալով, տեխնիկական մեծ խնդիրներ դնել մեր առաջ ու իրականացնել», - ընդգծեց Հարությունյանը:  "
ՏՏ ոլորտ,"Իրական վտանգ համակարգչային «մահացու» խաղերի հետևում չկա, բայց ուշադիր լինել պետք է, ընդգծում է մեդիափորձագետը "," Գյումրիի ավիամոդելավորողների խմբակում պատերազմի ընթացքում ու դրանից հետո սկսել են ավելի մեծ ուշադրություն դարձնել անօդաչու թռչող սարքերի մոդելավորմանը։ Այն, որ վերջին պատերազմում Ադրբեջանին հսկայական առավելություն տվեցին հարվածային անօդաչու թռչող սարքերը, փաստել են բազմաթիվ հեղինակավոր ռազմական փորձագետներ։ Գյումրիում արդեն չորս տարի գործող ու մոտ 30 աշակերտ ունեցող խմբակի ղեկավար Խաչատուր Թադևոսյանն ասում է՝ հաջողության հասնելու համար նախ պետք է սկսել ուսուցումից, հետո թիմ ձևավորել, որպեսզի հնարավոր լինի ապահովել գործընթացի շարունակությունը մինչև ռազմական նպատակներով անօդաչուների ստեղծում. «Հիմա խմբակներն ենք առաջին քայլով բացում, անօդաչու թռչող սարքեր արտադրում ենք զուտ ուսումնական նպատակների համար, այսինքն` սովորում են վարել, ծրագրավորել: Իրենք որպեսզի ռազմական պայմաններում կիրառելի լինեն, արդեն այլ պայմաններ, այլ միջոցներ են պետք, լրիվ ուրիշ բան է, բայց մեկ է` ինչ էլ անենք, սկիզբը սա է: Այսինքն` մեր նպատակն էլի դա կա, բայց ուղղակի այս պահին ամենակարճ ճանապարհը սա է»:Ավիամոդելավորողների խմբակի ղեկավարը պատմում է՝ պատերազմի օրերին ավելի մեծ տարիքային խմբերի հետ են աշխատել ու ուսուցանել անօդաչուների պատրաստման ամենապարզ մոդելները: Ռազմական կիրառության համար անօդաչուներ ստեղծելը դեռ գործի կեսն է, պետք է նաև դրանք կիրառող մասնագետներ պատրաստել. «Որպեսզի անօդաչու թռչող սարքը զենք դառնա, ինքը նախ և առաջ պետք է կիրառելի լինի, այսինքն` զինվորը պետք է կարողանա այն օգտագործել, բայց դա էլ դեռ բավական չէ: Ռազմական տեխնիկան ինչպես է, մինամյոտը կարելի է 5 կամ 10 տարի դնել պահեստում, հետո հանել ինքը կկրակի, իսկ անօդաչու թռչող սարքն այդպես չէ, դա ամեն օր պետք է շահագործվի, կատարելագործվի, համապատասխանեցվի, ներդաշնակվի զինատեսակի զորքի հետ: Շատ բարդ պրոցես է: Հիմա աշխարհի մակարդակով էլ է, այնպես չէ, որ հեշտ ստացվում է: Նույնիսկ այն երկրները, որ շատ մեծ քանակությամբ թռչող սարքեր ունեն, էլի մասնագետի խնդիրը համար մեկ տեղում է, այսինքն` ավելի դժվար է մասնագետ պատրաստելը, քան թռչող սարքը պատրաստելը»:Խաչատուր Թադևոսյանը, ուսումնասիրելով խոցված անօդաչուները, եկել է այն համոզման, որ անօդաչուների համար անհրաժեշտ բոլոր սարքերը պետք է հայկական արտադրության լինեն, ոչ թե արտերկրից գնվեն: Նկատենք, որ անօդաչուների միջազգային շուկայի հիմնական դերակատարները Չինաստանը, Թուրքիան և Իսրայելն են, վերջին երկուսի արտադրածն էլ Ադրբեջանը լայնորեն կիրառում էր վեց շաբաթ տևած ռազմական գործողությունների ընթացքում. «Ամեն սարքը, որը դրվում է թռչող սարքի վրա, իրենք հիմնականում եթե ռազմական տեխնիկայի համար են օգտագործվում, իրենք հենց այդ նպատակով էլ արտադրվել են, այսինքն` այդ սարքերից եթե մենք շատ էլ ունենանք, մեզ ոչինչ չի տալու: Մեր ունեցածով պետք է այդ ամեն ինչը կազմակերպենք, թեկուզ զենքն ինչ-որ խնդիրներ ունենա կապի, անվտանգության ոլորտում ապահովության, բայց իր կիրառելիությամբ պետք է մաքսիմում հարմարեցված լինի Հայաստանի պայմաններին, օգտագործողին` զինվորին: Առաջին հերթին զինվորը պետք է կարողանա դա կիրառել»:Ավիամոդելավորման խմբակում դասավանդող Սամվել Հովհաննիսյանը վստահ է՝ Հայաստանում անօդաչուներ ստեղծելու ներուժ կա. «Մենք աերոդինամիկան այստեղ տիրապետում ենք, անում ենք: Եթե թուրքը կարող է դեսից-դենից` մի տեղից օպտիկան, մի տեղից շարժիչներ, մի տեղից աերոդինամիկան բերի, հավաքի, օգտագործի, որ մեծագույն վնաս է, պատերազմի ելքը կարելի է ասել` դրանք որոշեցին, մենք արդյոք չենք կարող գոնե մոդելը, որը մենք կարող ենք այստեղ պատրաստել, իսկ օպտիկան և շարժիչները գնել դրսից: Ինչ-որ չափով մենք ավելի էժան կարող ենք հասնել, քան թուրքերն են հասել»:12-ամյա Թամարա Հովհաննիսյանը դեռ չի կողմնորոշվել՝ ավիամոդելավորմամբ լրջորեն կզբաղվի, թե ոչ, բայց սիրով է գալիս խմբակ. «Ըսիկ իմ չորրորդ մոդելս է, բայց սենց մեծ հլը չեմ սարքել»:10-ամյա Լյովա Մելքոնյանն արդեն պատրաստի մոդել ունի: Պատից իջեցրեց ու ցույց տվեց, թե իր ձեռքով ինչ է ստեղծել. «Ինքը կարող է բարձրանալ 4 կիլոմետր, գնում է 90-80 կմ/ժամ արագությամբ և կարող է նկարել, թե ինչ է կատարվում ներքևում»:Հայաստանում ավիամոդելավորման 100-ից ավելի խմբակներ կան։ Պահանջարկը մասնագիտության նկատմամբ մեծանում է: Օրինակ` Գյումրիի խմբակն արդեն Ալավերդիում ու Վանաձորում մասնաճյուղեր է բացել, ևս մեկն էլ Երևանում կգործի։    "
ՏՏ ոլորտ,Հայաստանում հիմնվելու է դրոնաշինության և ռոբոտաշինության ուսումնական կենտրոն ," Գալիք տարի Երևանը կդառնա աշխարհում ամենաարագ ինտերնետ ունեցող մայրաքաղաքը, այսօր «Ազատության» հետ զրույցում հայտարարեց «Բիլայն» ընկերությունը վերջերս գնած «Տելեկոմ Արմենիա»-ի համասեփականատեր, գլխավոր տնօրեն Հայկ Եսայանը։Հայկ Եսայան. - Բավականին այլ սկզբունքով ներդրումներ ենք իրականացնելու նոր տեխնոլոգիաների մեջ, զարգացնելու ենք օպտիկամանրաթելային ցանցը և ինչպես նշել էի մի քանի ամիս առաջ NGN` նոր generation network ենք կառուցելու, որը էս պահին նախագծման փուլում է, գրեթե ավարտվել է: Արդեն բավական մեծ ծավալով պատվերներ դրված են, որ սաքավորումները և մալուխները հասնեն Հայաստան, երկու ամսվա մեջ կլինին Հայաստանում և կսկսենք շինարարությունը, և մինչև 10 GB թողունակությամբ ցանկացած բնակարան առաջինը Երևանում կկարողանանք այդ ցանցը օգտագործել, որը հնարավորություն կտա մի շարք այլ ծառայություններ տրամադրել:«Ազատություն». - Օրինակ՝ բնակարանում ինտերնետի արագությունը մոտավորապես 50 MB է, դա ի՞նչ է նշանակում, որքան կլինի ինտերնետի արագությունը այդ ցանցի կառուցումից հետո:Հայկ Եսայան. - Դա այսօրվա թողունակությունն է, ամենաարագ ցանցը, որ Հայաստանում կա, 1 GB, այսինքն 1000 MB թողունակության հնարավորություն է տալիս, մենք այնպիսի ցանց ենք կառուցում, որը բաժանորդի ցանկության պարագայում մինչև 10 հազար MB արագության հնարավորություն ունի՝ 10 GB: Այնպիսի ցանց ենք կառուցում, որ շատ հեշտ կարողանանք իրեն փոխակերպել ավելի բարձր արագությունների: Այսինքն մենք մի նոր մոտեցում ենք տալիս, որպեսզի ապագայում շատ հեշտ փոխարկելի լինի մեր ցանցը նոր հնարավորություններով:«Ազատություն». - Որքան հասկանում եմ, նման հնարավորություններով հայաստանյան ցանցը կդառնա առաջատարը տարածաշրջանում:Հայկ Եսայան. - Միանշանակ: Կարող ենք նշել ոչ միայն առաջատարը տարածաշրջանում, վստահ եմ՝ կլինենք առաջին մայրաքաղաքը աշխարհում:«Ազատություն». - Մյուս տարի այդ ցանցն արդեն կգործարկվի՞:Հայկ Եսայան. - Մյուս տարի երկրորդ կվարտալում, այսինքն՝ չորրորդ, հինգերորդ ամիսներին՝ ապրիլ-մայիս ամիսներին վստահ եմ՝ կսկսենք շահագործել ոչ ամբողջությամբ, բայց մեկ տարում ամբողջությամբ՝ տարի հինգ ամսում կկառուցենք:«Ազատություն». - Պարոն Եսայան, մտադի՞ր եք 5G կապ բելեր Հայաստան:Հայկ Եսայան. - Այս պահի դրությամբ նույնիսկ հաճախականային տիրույթները դեռ սահմանված չեն՝ որոնք են լինելու 5G-ի համար: Հանրային ծառայությունները կարգավորող հանձնաժողովում որքանով տեղյակ եմ քննարկումներ են գնում բոլոր օպերատորների հետ: Այս պահին, ցավոք, մեր երկրում դրա կարիքը չկա, և այդ ներդրումը, որը մենք, ցանկացած օպերատոր կատարի, դա ուղղակի փոշիացում է կամ մեկ-երկու բազային կայան պետք է տեղադրես, մարկիտինգային քայլ անես, որ նման ծառայություն ունես: Փաստացի դրա կարիքը չունենք, այսինքն 4G+-ը լրիվ բավական է բոլոր այն խնդիրները լուծելու, որ այսօր առկա են օպերատորների առաջ:Հոկտեմբերի վերջին հայտարարվեց, որ գրեթե կես տարվա գործընթացից հետո «Թիմ» ընկերությունը ավարտել է «Բիլայն» ապրանքանիշով հայտնի Veon Armenia-ի 100 տոկոս բաժնետոմսերի գնումը, և մեծամասամբ ռուսաստանցի միլիարդատեր Միխայիլ Ֆրիդմանին պատկանող ընկերության նոր սեփականատերը, ինչպես այսօր էլ պնդեց Հայկ Եսայանը, բացառապես դարձավ հայաստանյան կապիտալով ընկերությունը։Տարվա սկզբին հայտնի դարձավ, որ «Բիլայն»-ը ցանկանում է գնել Ucom ընկերությունը։ Ապրիլին Ucom-ի հիմնադիր և գործադիր տնօրեն Հայկ Եսայանն ու նրա եղբայրը՝ Ալեքսանդր Եսայանը լքեցին Ucom-ը, որի բաժնետոմսերի մոտ 6 տոկոսը այսօր էլ շարունակում է պատկանել նրանց։ «Ազատության» աղբյուրներն այն ժամանակ փոխանցեցին, որ «Բիլայն»-ի գործադիր տնօրեն Անդրեյ Պյատախինը «Յուքոմ»-ի բաժնետերերին է տրամադրել իր ղեկավարած ընկերության ներքին ինֆորմացիան, որպեսզի դրա դիմաց ստանա միավորվող ընկերության տնօրենի պաշտոնը։ Բացի այդ Եսայան եղբայրները չեն համաձայնել իրենց բաժնեմասի նվազեցմանը, ինչը տեղի կունենար միավորման համար բաժնետերերի կատարելիք ներդրումների արդյունքում։ Պյատախինը հերքել էր այդ տեղեկությունը։Ucom-ի ու «Բիլայն»-ի միավորման համար անհրաժեշտ էր Տնտեսական մրցակցության պաշտպանության պետհանձնաժողովի թույլտվությունը, ի վերջո՝ մայիսին Veon Armenia-ն դիմեց հանձնաժողովին՝ հայտնելով, որ հրաժարվում է միավորման գաղափարից։Հայկ Եսայանն այսօր հրաժարվեց նշել, թե ինչ է արժեցել «Բիլայն»-ի գնումը՝ պատճառաբանելով, որ կոմերցիոն գաղտնիք է։«Ազատություն». - Խոսքը, որքան հասկանում եմ, մի քանի տասնյակ միլիոն դոլարի մասին է և ովքե՞ր են իրականում կանգնած «Թիմ» ընկերության հետևում, ովքե՞ր են սեփականատերերը, որ կարողացել են վճարել նման խոշոր գումար:Հայկ Եսայան. - Իրական սեփականատերերն այն սեփականատերերն են, ովքեր գրանցված են, այսինքն «Տելեկոմ Արմենիա»-ի 100 տոկոս բաժնեմասերը պատկանում են «Թիմ» ընկերությանը, իսկ «Թիմ» ընկերության բաժնետերերը ես եմ, եղբայրս, այսինքն՝ ես և Ալեքսանդրը Եսայան հանդիսանում ենք եղբայրներ՝ 50-50 տոկոս: Այստեղ ոչ մի թաքցնելու բան չկա, սա պարզ և բաց գործարք է եղել, ամբողջությամբ ֆինանսավորումը կատարվել է Ameriabank-ի միջոցով, այս պահին արդեն ներգրավել ենք երկրորդ հայկական բանկը՝ մասնակի վերաֆինանսավորում ենք արել, որպեսզի դիվերսիֆիկացնենք, Ardshinbank-ով վերաֆինասավորում է տեղի ունեցել և շարունակելու ենք այդ գործընթացը, այսինքն ներգրավելու ենք նոր ֆինանսական միջոցներ, նոր հաստատություններ:  "
ՏՏ ոլորտ,"Գյումրիում սկսել են ավելի մեծ ուշադրություն դարձնել անօդաչու թռչող սարքերի մոդելավորմանը
"," «Տելեկոմ Արմենիա» ընկերությունը որևէ բաժնեմասով կամ գրավի իրավունքով կապված չէ արտասահմանյան իրավաբանական անձի կամ այլ երկրի քաղաքացի հանդիսացող ֆիզիկական անձի հետ, իր բաժնետերերով և ղեկավար կազմով ամբողջապես հայկական ընկերություն է: Այս մասին ընկերությունը հայտարարել է՝ արձագանքելով սոցիալական կայքերում տարածված տեղեկատվությանը, որտեղ խոսվում է «Արմենթել» ընկերության վաճառքի մասին:«Հայտնում ենք, որ ԹԻՄ ՍՊ ընկերությունը հոկտեմբերի 29-ին ձեռք է բերել «Վեոն Արմենիա» ՓԲԸ-ն (նախկին «Արմենթել» ընկերությունը, Beeline բրենդ) ՎԵՈՆ խմբի մեջ մտնող՝ ՌԴ «Վիմպել Կոմմունիկացիի» ՀԲԸ-ից, այն վերանվանել «Տելեկոմ Արմենիա» ՓԲԸ, իսկ ԹԻՄ ՍՊ ընկերության սեփականատերերն են ազգությամբ հայ, ՀՀ քաղաքացիներ Հայկ և Ալեքսանդր Եսայանները», - ասված է հաղորդագրությունում։   "
ՏՏ ոլորտ,Գալիք տարի Երևանը կդառնա աշխարհում ամենաարագ ինտերնետ ունեցող մայրաքաղաքը. Հայկ Եսայան ," «Թիմ Տելեկոմ Արմենիա» ընկերությունը հոկտեմբերի 29-ին ձեռք է բերել Veon Armenia-ի 100 տոկոս բաժնետոմսերը: Այս մասին հայտնում է «Թիմ Տելեկոմ Արմենիա»-ի մամուլի ծառայությունը։«Շուրջ կես տարի տևած լարված աշխատանքի շնորհիվ կողմերին հաջողվեց այս բարդ ժամանակահատվածում կնքել գործարքը», - նշված է հաղորդագրությունում։Գործարքի կնքումից անմիջապես հետո «Թիմ»-ի գլխավոր տնօրեն Հայկ Եսայանը նշել է․ «Մենք «Թիմ» ՍՊԸ-ում մեր անձնական պատասխանատվություն ենք զգում օգնելու մեր երկրին այս դժվարին ժամանակահատվածում: «Թիմ» ՍՊԸ և «ՎԵՈՆ Արմենիա» ՓԲԸ աշխատակիցներից կազմավորված մեր նոր և մեծ ընտանիքում յուրաքանչյուր աշխատակից, համոզված եմ, ջանք չի խնայի աշխատելու և ստեղծելու հայկական տեխնոլոգիական հրաշք ի նպաստ հայրենիքի»։«Յուքոմ» ընկերությունից հեռացած Եսայան եղբայրների հիմնադրած «Թիմ» ընկերության կողմից «Վեոն Արմենիա»-ն գնելու գործընթացն մեկնարկել էր հուլիս ամսվա սկզբին:Երևանի ընդհանուր իրավասության դատարանը օգոստոսի 28-ին վերացրել էր «Թիմ»-ի կողմից «Վեոն Արմենիան» ձեռք բերելու խոչընդոտը: Դրանից օրեր առաջ դատարանը բավարարել էր հայցվոր «Յուքոմ» ՓԲԸ-ի միջնորդությունը հայցի ապահովման միջոց կիրառելու վերաբերյալ, մասնավորապես՝ հայցի ապահովման նպատակով դատարանն արգելել էր «ԹԻՄ» ՍՊԸ-ին կնքել «ՎԵՈՆ Արմենիայի» բաժնետոմսերի ձեռքբերման գործարք և գրանցման ներկայացնել գործարքից ծագող իրավունքները։ "
ՏՏ ոլորտ,«Տելեկոմ Արմենիա»-ն ամբողջովին հայկական ընկերություն է," Ավելի քան մեկ տարի տևած հետաքննության արդյունքում Ֆեյսբուքի ղեկավարությունը ի վերջո ջնջել է Ադրբեջանի իշխանությունների հետ կապ ունեցող հազարավոր կեղծ էջեր, որոնց գործունեության թիրախում երկրի ընդդիմությունն էր, հայ-ադրբեջանական հարաբերությունները:Սոցիալական ցանցի նախկին աշխատակիցը պնդում է, որ Ֆեյսբուքի ղեկավարությունը տեղյակ էր Ադրբեջանում շարունակվող այդ վտանգավոր գործունեության մասին, սակայն աչք է փակել դրա վրա։Ֆեյսբուքի տվյալների բազայի նախկին վերլուծաբան Սոֆի Ժանը, ով անձամբ էր համակարգում այդ հետաքննությունը, ամերիկյան լրատվամիջոցներին պատմել է, որ ժամանակին իր ղեկավարությանը հորդորել է անհապաղ քայլեր ձեռնարկել ադրբեջանական իշխող ուժի հետ կապ ունեցող հսկայական թվով կեղծ էջերը և դրանց գործունեությունը կանխելու ուղղությամբ։ Սոցիալական ցանցի ղեկավարությունը, սակայն, խնդիրը լուծել է, ինչպես պնդում է Սոֆի Ժանը, ուշացումով, միայն վերջերս՝ ջնջելով հազար կեղծ օգտահաշիվ և 8 հազար էջ: Այդ էջերն ու օգտահաշիվները, ինչպես ասվում է Ֆեյսբուքի պաշտոնական հաղորդագրությունում, օգտագործվել են Ադրբեջանի նախագահի ընդդիմախոսների և անկախ լրատվամիջոցների դեմ մեկնաբանություններ տեղադրելու, ինչպես նաև Իլհամ Ալիևի գլխավորած «Ենի Ազերբայջան» կուսակցությանը աջակցելու նպատակով։Ֆեյսբուքի անվտանգության քաղաքականության բաժնի ղեկավար Նաթանիել Գլեյչերի խոսքով՝ կեղծ օգտատերերի այդ ցանցը մեկնաբանություններ էր տեղադրում ադրբեջանական և միջազգային լրատվամիջոցներում, որպեսզի որոշակի հայացքներ ունեցողների նկատմամբ լայնորեն տարածված քննադատության և մյուսների աջակցության տպավորություն ստեղծեն: Այդ մեկնաբանությունները հիմնականում վերաբերում էին ներքին և տարածաշրջանային իրադարձություններին, կառավարության ներկայացուցիչներին, Հայաստանի և Ադրբեջանի միջև լարվածությանը, ընդ որում, ինչպես նշվում է Ֆեյսբուքի պաշտոնական հաղորդագրությունում, դրանք համեմվում էին Իլհամ Ալիևի և նրա գլխավորած քաղաքական ուժի գովաբանությամբ։Ֆեյսբուքյան կեղծ օգտահաշիվների ցանցը ադրբեջաներեն, ինչպես նաև ռուսերեն և անգլերեն լեզուներով կոշտ քննադատական մեկնաբանություններ էր տարածում ընդդիմության, ընդդիմադիր առաջնորդների հասցեին, մեղադրում նրանց դավաճանության մեջ և հերքում Ադրբեջանում մարդու իրավունքների խախտումների մեղադրանքները:Ադրբեջանում համացանցը հասանելի է 8 միլիոն մարդու համար, նրանցից 3 միլիոնը ներկայացված են սոցիալական ցանցերում:Սեպտեմբերի 27-ին Լեռնային Ղարաբաղում վերսկսված ռազմական գործողություններին զուգահեռ Ադրբեջանի կառավարությունը երկրի տարածքում սահմանափակեց համացանցի մատակարարումը՝ այդ քայլը պատճառաբանելով «Հայաստանի կողմից հնարավոր սադրանքների կանխարգելմամբ»։ Ինտերնետ կապը սահմանափակելուց բացի երկրում արգելափակվեցին նաև մի շարք սոցիալական ցանցեր՝ այդ թվում Ֆեյսբուքը, Թվիթերը, WhatsApp-ը, Telegram-ը, անգամ Սկայպը։Թեև Ադրբեջանի նախագահ Իլհամ Ալիևը համառորեն պնդում է, թե իր առաջնորդած երկրում համացանցն ավելի քան ազատ է, անկախ կառույցների ուսումնասիրությունները միանգամայն հակառակ պատկերն են նկարագրում։Freedom House իրավապաշտպան կազմակերպությունը համացանցի ազատության սանդղակում Ադրբեջանը դասել է վատթարագույն երկրների ցանկում։ Անցած տարվա ուսումնասիրությունները վկայաբերելով՝ իրավապաշտպան կառույցը նշում է, որ Ադրբեջանում ինտերնետ կապը պարբերաբար տեխնիկական խնդիրներ է հարուցում, իշխանությունները մշտապես արգելափակում են այս կամ այն կայքէջեր կամ հավելվածներ, վերահսկվում են ինտերնետ կապի մատակարարները, գոյություն ունի բովանդակության գրաքննություն կամ դրա դիտավորյալ շահարկում, խախտվում են օգտատերերի իրավունքները՝ նրանք կարող են ընդհուպ ազատազրկման դատապարտվել համացանցում արված գրառումների համար:Ադրբեջանում համացանցը վերահսկելու ուղղությամբ իշխանություններն արդեն իսկ որոշ կոշտ քայլեր արել են՝ ընդունելով սոցիալական ցանցերի և բլոգերների գործունեությունը վերահսկող օրենսդրությունը, որն, ինչպես պնդում են Բաքվի գործընկեր եվրոպական կառույցները, խախտում է 2001 թվականին Եվրոպայի խորհրդին անդամակցելու նախաշեմին Ադրբեջանի վավերացրած Կամարտահայտման ազատության մասին կոնվենցիան: Այդ օրենքի օգնությամբ Իլհամ Ալիևի վարչակազմը երկրում արգելափակել է կառավարությանը չենթարկվող մի շարք լրատվամիջոցներ, այդ թվում՝ «Ազատության» ադրբեջանական ծառայությունը, Բեռլինում տեղակայված «Մեյդան TV»-ն:Ադրբեջանի Միլի մեջլիսն ընդունել է նաև մեկ այլ աղմկահարույց օրինագիծ, որի համաձայն՝ սոցիալական ցանցերում երկրի նախագահի հասցեին վիրավորական կամ նսեմացնող արտահայտությունների հեղինակներին սպառնում է դրամական խոշոր տուգանք, ուղղիչ աշխատանքային գաղութ կամ մինչև երեք տարվա ազատազրկում:    "
ՏՏ ոլորտ,«Թիմ Տելեկոմ Արմենիա»-ն գնեց «Բիլայն»-ը," 2019 թվականի ընթացքում Հայաստանի հանրային ծառայությունները կարգավորող հանձնաժողովի իրականացրած՝ 800ՄՀց ռադիոհաճախականությունների տիրույթի տրամադրման մրցույթի հաղթող «ՄՏՍ Հայաստան» ՓԲԸ-ն՝ թույլտվությամբ սահմանված պարտավորությունների կատարման արդյունքում հանրային շարժական կապի 4G+/LTE Advanced տեխնոլոգիայի ծածկույթով է ապահովել հանրապետության բնակավայրերի 99.9 տոկոսը (1002 բնակավայր), այդ թվում՝ նշված տեխնոլոգիայի ծածկույթով չապահովված 121 բնակավայրերը։ Այս մասին հայտարարում է ՀԾԿՀ-ն:Հաշվի առնելով նաև 88.2 տոկոս (885 բնակավայր) բնակավայրերում «Յուքոմ» ՓԲԸ-ի հանրային շարժական կապի 4G+/LTE Advanced տեխնոլոգիայի ծածկույթի առկայությունը՝ ներկայումս Հայաստանի 100 տոկոս բնակավայրերն ապահովված են առնվազն մեկ օպերատորի հանրային շարժական կապի 4G+/LTE Advanced տեխնոլոգիայի ծածկույթով, իսկ 88.1 տոկոս (884 բնակավայր) բնակավայրերում առկա է 4G+/LTE Advanced տեխնոլոգիայի հիման վրա 2 օպերատորի հանրային շարժական կապի ծածկույթի փոխադարձ ներթափանցելիություն։Ընդ որում, հանրապետության 36 բնակավայրերում (այդ թվում՝ 23 քաղաքներում) առկա է նաև «ՎԵՈՆ Արմենիա» ՓԲԸ-ի շարժական կապի 4G+ տեխնոլոգիայի ծածկույթ, որը բնակչության ընդգրկվածության առումով կազմում է 55,5 տոկոս (ավելի քան 1 միլիոն 640 հազար մարդ)։  "
ՏՏ ոլորտ,Ֆեյսբուքը ջնջել է Ադրբեջանի իշխանությունների հետ կապ ունեցող հազարավոր կեղծ օգտահաշիվներ և էջեր," YouTube վիդեոհոսթինգը գործարկում է նոր՝ կարճատև տեսանյութերի հարթակ, որը կկոչվի YouTube Shorts։ Այն կդառնա չինական TikTok-ի նմանակը։Նախագիծը նախ կփորձարկվի Հնդկաստանում, որտեղ իշխանություններն արգելափակել են TikTok-ն ու ևս 50 չինական արտադրության հավելվածներ:YouTube-ի նոր հավելվածի մասին հայտարարությունը հնչում է ԱՄՆ-ի և TikTok-ի ղեկավարության միջև հեռակա բանավեճի ֆոնին: Վաշինգտոնը ենթադրում է, որ այդ հավելվածը գաղտնի տվյալներ է փոխանցում չինական իշխանություններին, ինչը TikTok-ը կտրականապես հերքում է։Սպիտակ տան ղեկավար Դոնալդ Թրամփը պահանջել է չինական հավելվածի ամերիկյան սեգմենտը վաճառել Միացյալ Նահանգների ընկերություններին։ Վերջին օրերին ամերիկյան մամուլը հայտնել է, որ TikTok-ի գնորդը կարող է դառնալ Oracle կորպորացիան:  "
ՏՏ ոլորտ,ՀԾԿՀ. Հայաստանի բոլոր բնակավայրերում առկա է 4G+/LTE Advanced տեխնոլոգիայի ծածկույթ," Միացյալ Նահանգների նախագահական ընտրություններից մեկ շաբաթ առաջ Ֆեյսբուքը կարգելի նոր քաղաքական գովազդների տեղադրումը սոցիալական ցանցում: Ընկերության ղեկավար Մարկ Ցուկերբերգը որոշումը բացատրում է ամերիկյան հանրության շրջանում առկա խորը տարաձայնություններով, որոնք կարող են զանգվածային անկարգությունների հանգեցնել։«Առաջիկա ընտրությունները կլինեն արտասովոր», - Ֆեյսբուքում գրել է Ցուկերբերգը՝ շարունակելով․ - «Մեր ազգը խիստ տարանջատված է, իսկ ընտրությունների արդյունքների ամփոփումը կարող է օրեր տևել, նույնիսկ՝ շաբաթներ, և երկրում քաղաքացիական ցնցումների վտանգը մեծ կլինի»:Այսպիսով, ըստ Ցուկերբերգի ներկայացրած նոր կարգավորումների, Ֆեսբուքի ղեկավարությունը նոյեմբերի 3-ին նախատեսված ամերիկյան նախագահական ընտրություններից մեկ շաբաթ առաջ կդադարի ընդունել քաղաքական գովազդ տեղադրելու պատվերներ: Կջնջվեն բոլոր այն գրառումները, որոնց հեղինակները կպնդեն, թե այս կամ այն ընտրատեղամասում կորոնավիրուսով վարակվելու վտանգ կա։ Ֆեյսբուքի ղեկավարությունը նաև կնշագրի ընտրությունների արդյունքների վերաբերյալ ոչ հավաստի գրառումները, ինչպես նաև հատուկ տեղեկանք կկցի թեկնածուների գրառումներին, որոնց հեղինակները մինչև քվեարկության պաշտոնական արդյունքների հրապարակումը կհայտարարեն իրենց հաղթանակի մասին. սոցիալական ցանցը հատուկ գրառմամբ կտեղեկացնի, որ ընտրությունների արդյունքները դեռևս ամփոփված չեն:Աշխարհի խոշորագույն սոցիալական ցանցը բացմիցս է քննադատության ենթարկվել նախկինում թույլ տված սխալների համար, որոնց հետևանքով անցած տարիներին միլիոնավոր օգտատերերի անձնական տվյալներ հայտնվել են քաղտեխնոլոգների ձեռքում: Ավելի վաղ պարզվել է, որ քաղաքական խորհրդատվությամբ զբաղվող Cambridge Analytica ընկերությունը Ֆեյսբուքի միջոցով հատուկ հավելված է շրջանառության մեջ դրել և տասնյակ միլիոնավոր օգտատերերի անձնական տվյալներ հավաքել՝ առանց նրանց իմացության, ու օգտագործել որպես քաղաքական գովազդի թիրախ՝ ինչպես ամերիկյան նախորդ նախագահական ընտրությունների, այնպես էլ Բրեքզիթի քարոզարշավի ընթացքում:Դոնալդ Թրամփը, ով պայքարում է երկրորդ անգամ Միացյալ Նահանգների նախագահի պաշտոնը ստանձնելու համար, վերջին շրջանում շարունակաբար մտավախություն է հայտնում ընտրությունների արդյունքների հնարավոր կեղծման կապակցությամբ։ Սպիտակ տան ղեկավարը վստահելի չի համարում հատկապես փոստով քվեարկելու համակարգը, ինչը նրա կարծիքով բավական խոցելի է շահարկումների և արտաքին միջամտության տեսանկյունից , թեև նախկինում նման կեղծիքներ չեն եղել:Ելույթ ունենալով Հյուսիսային Կարոլինայում, Թրամփը ընտրողներին կոչ է արել երկու անգամ քվեարկել՝ փոստով և ընտրատեղամասում , որպեսզի հնարավոր լինի ստուգել, թե որքան հուսալի է համակարգը, պարզաբանել է ԱՄՆ նախագահը և հավելել. - «Եթե այդ համակարգն այդքան լավն է, ինչպես պնդում են, ապա իհարկե ընտրատեղամասում դուք չեք կարողանա քվեարկել»:Նախօրեին Ֆեյսբուքը տեղեկացրել է թե մտադիր է հեռացնել Թրամփի այդ ելույթի տեսագրությունը, եթե դրանում չկա բացատրություն առ այն, որ նման պրակտիկան հակաօրինական է:    "
ՏՏ ոլորտ,YouTube-ը գործարկում է նոր՝ կարճատև տեսանյութերի հարթակ," Հերթական արտահո՞սքը, թե՞ ադրբեջանցի հաքերների խորամանկությունը. դեռ հայտնի չէ՝ արդյոք ադրբեջանցի ցանցահենները կարողացե՞լ են ներթափանցել Հայաստանի կառավարության տվյալների համակարգ, թե ոչ։Մեծածավալ՝ 55 տերաբայթ, պետական տվյալների հնարավոր արտահոսքի մասին երեկ Ֆեյսբուքում գրեց տեղեկատվական անվտանգության փորձագետ Սամվել Մարտիրոսյանը։ Փորձագետը լիովին համոզված չէ, որ ադրբեջանցիների ներկայացրածը համապատասխանում է իրականությանը։ Ըստ Մարտիրոսյանի՝ որպես արտահոսքը հաստատող փաստ ադրբեջանցիները միայն այդ տվյալների մի մասի ցանկը պատկերող լուսանկար են հրապարակել։«Այս դեպքում փաստերը մենք չունենք, և դա կարող է լինել երկու պատճառով՝ առաջինը, որովհետև չկան այդ տվյալները, երկրորդը, որովհետև այդ տվյալները, օրինակ, հանձնվել են Ադրբեջանի անվտանգության ծառայություններին, և, բնականաբար, մենք կարող է մի մասը տեսնենք, մի մասը՝ չէ», - ասաց Մարտիրոսյանը:Գործադիրից ևս չեն հաստատում, թե ադրբեջանցի հաքերները կառավարությունից մեծ ծավալների տեղեկություն են հափշտակել։ Միայն հաստատում են, որ Ազգային անվտանգության ծառայությունը պարզել է, որ համացանցում շրջանառվում է կառավարության սերվերների ղեկավարման համակարգի աշխատանքային գործընթացը պատկերող համակարգչային էկրանի լուսապատճենը։ Վարչապետի մամուլի քարտուղար Մանե Գևորգյանն ընդգծել է, որ դա չի վկայում, թե 55 տերաբայթ ծավալով տեղեկատվություն է կորզվել։ Այնուհանդերձ Գևորգյանը հավելել է, որ ԱԱԾ-ն շարունակում է աշխատանքները նշված լուսապատճենի ծագումը պարզելու և պետական սերվերներ ներթափանցելու մասին տեղեկությունը ստուգելու ուղղությամբ։Թե ե՞րբ է տեղի ունեցել հնարավոր ներթափանցումը կառավարության սերվերներ, տեղեկատվական անվտանգության փորձագետ Սամվել Մարտիրոսյանը ենթադրում է միայն. - «Սովորաբար հաքերները, եթե աշխատող համակարգի մեջ թաքուն նստած են, իրենք չեն հայտնում դրա մասին, բացահայտումն անում են, երբ որ իրենց այնտեղից դուրս են գցում կամ ինչ-որ հարվածում է լինում սիսիտեմի ու իրենք կորցնում են մուտքը: Սա առնվազն 1-2 տարվա վաղեմության պատկեր է: Այսինքն ամենավատ տարբերակը, եթե մտնեն ամբողջ կառավարության սերվերները փոշեկուլով քաշեն-տանեն»:Փորձագետը հիշեցնում է՝ ավելի վաղ էլ ադրբեջանցիների ձեռքի տակ էին հայտնվել կորոնավիրուսով վարակված ու կոնտակտավոր շուրջ 3 հազար 500 հայաստանցիների անձնական տվյալներն ու վարկային կազմակերպության ենթադրյալ հաճախորդ եղած քաղաքացիների անձնագրերի լուսապատճենները։ Սամվել Մարտիրոսյանը նկատում է՝ մինչև հիմա այդ արտահոսքերի համար որևէ մեկը պատասխանատվություն չի կրել։«Ես դեպք չեմ հիշում, որ ինչ-որ ասեն՝ այ էս սրա պատճառով էր, նույնիսկ մարդ չէ, գոնե ասեն այսպիսի սիստեմային խնդիր կար, ու հիմա այդ խնդիրը մենք փորձում ենք շտկել: Կյանքում սենց բան ես չեմ լսել: Այսինքն դեպքերը լինում, անցնում-գնում են մինչև հաջորդ դեպքը», - ընդգծեց Սամվել Մարտիրոսյանը:Տեղեկատվական անվտանգության փորձագետը հատկապես վերջին արտահոսքերից հետո անհրաժեշտություն է համարում կիբերանվտանգության ռազմավարության մշակումն ու առանձին կենտրոնի հիմնումը։  "
ՏՏ ոլորտ,ԱՄՆ ընտրությունների նախաշեմին Ֆեյսբուքը կարգելի նոր քաղաքական գովազդների տեղադրումը," Սահմանին ու վիրտուալ, ադրբեջանական կողմը չի դադարում բոլոր հնարավոր գրոհները։ Վերջին օրերին հակառակորդի հաքերների թիրախում են հայտնվել հայաստանյան լրատվական ու պաշտոնական կայքեր։Տեղեկատվական անվտանգության փորձագետ Սամվել Մարտիրոսյանը նկատում է՝ մարտական գործողություններին զուգահեռ են ադրբեջանցի հաքերների վիրտուալ հարձակումները մեկնարկել։ Ենթադրում է՝ դրանց հեղինակն այս դեպքում առանձին հաքերային խմբերը չեն. - «Մի շարք այլ հանգամանքներ հաշվի առնելով, օրինակ, ինչ տիպի սարքերից է գրոհը գնում, որ հասցեներից, կարելի է ենթադրել, որ այս անգամ հստակ պետական, ոչ ոչ թե ինչ-որ պատրիոտ հաքերներ են աշխատում, այլ պետական կառույցներ են հարձակումներ իրականացնում»։Նման զանգվածային հաքերային հարձակումներ հակառակորդը 2016 թվականին էր նախաձեռնել։ Մեդիա փորձագետ Արթուր Պապյանն ասում է՝ հիմա արդեն թե դրանց ծավալներն են փոխվել, թե կիրառվող տեխնոլոգիաները։ Սակայն նպատակը մնում է նույնը՝ մարտական գործողությունների ընթացքում արտաքին ու ներքին լսարանի համար անհասանելի դարձնել հայաստանյան կողմի տեղեկատվությունն ու երկրում խուճապ առաջացնել. - «Փորձ էր արվում այնպես անել, որ հայաստանյան լրատվամիջոցները չկարողանան դրսի աշխարհին տեղեկատվություն տալ, և այսպես ասած` Google-ներն աշխարհի, տարբեր տեսակի լրագրողական կազմակերպությունները երբ ինչ-որ բան որոնեն Հայաստանի մասին, ավելի շատ ընկնեն ադրբեջանական տեսակետի վրա»:Ադրբեջանցի հաքերների թիրախում վարչապետի, կառավարության կայքերն էին հայտնվել, բայց դրանք, ըստ մեդիա փորձագետ Արթուր Պապյանի, ոչ թե կոտրվել էին, այլ այսպես ասած` դիֆեյսի էին ենթարկվել. - «Դիֆեյս արվեցին, կայքը ոչ թե կոտրվում է, նրա տվյալների բազան կամ CMS-ը, այլ ավելի շատ առջևի էջը փոխարինվում է ինչ-որ հոգեբանական ազդեցություն ունեցող ունեցող քայլով: Իմ ունեցած տեղեկատվությամբ` դիֆեյսից այն կողմ չեն անցել հաքերները, բայց դա մենք 100 տոկոսով այս պահին չենք կարող իմանալ»:Հայկական կողմի հակահարվածն էլ չի ուշացել։ DDoS հարձակումներից սկսած մինչև բանկոմատների խափանում, հայ հաքերների ձեռքում հայտնվեցին նաև ադրբեջանցիների անձնական տվյալները։«Արգելափակվել է մի շարք լրատվական և պետական կայքերի աշխատանք, լուրջ շատ արտահոսք է եղել ռազմական արդբեջանական նավատորմի անձնական տվյալների և այլ գաղտնի տվյալների` մոտ 2 գիգաբայթ», - ասում է Սամվել Մարտիրոսյանը:Արթուր Պապյանը հավելում է. - «Հաջորդն ավելի հետաքրքիր ու շոշափելի հարձակումներ էին: Մեկը` հայկական հաքերները հայտարարեցին, որ 2 բանկերի բանկոմատային ցանցն ամբողջությամբ Բաքվում չի աշխատում իրենց ջանքերի շնորհիվ, հաջորդը` ռաուտերներին վերաբերող մասն է, դա ինտերնետ ցրող սարքերն են, և այնպես էր արվել, որ կոտրելով դրանց ներքին սերվերները` դրանցից կպչող բոլոր մարդիկ տեսնելու էին հայկական դրոշով, հայկական մեսիջով հաղորդագրությամբ մի էջ: Շուրջ 2 հազար ռաուտեր նշանակում է բազմապատկեք մի քանի օգտատերով, այսինքն` բավական մեծ թվով մարդկանց մասին է խոսքը»: Առցանց տիրույթում դեռ շարունակվում են փոխադարձ հարձակումները։ Կեղծ տեղեկությունները հաճախ սոցիալական ցանցերում տարածվում են հայկական օգտահաշիվների կողմից, որոնց կառավարումը, սակայն, հայտնվել է ադրբեջանցիների ձեռքում։ Քիչ չեն նաև կեղծ հայկական օգտահաշիվները։ Այդ իսկ պատճառով փորձագետները զգուշացնում են՝ այն, ինչ հայտնվում է սեփական լրատվական հոսքում, պետք է ստուգել այլ աղբյուրներից ևս՝ ադրբեջանական վիրտուալ գործողությունների թիրախում չհայտնվելու համար։  "
ՏՏ ոլորտ,"Արտահո՞սք, թե՞ ադրբեջանցի հաքերների խորամանկություն. փորձագետը անհրաժեշտ է համարում կիբերանվտանգության կենտրոնի հիմնումը"," Տնտեսական մրցակցության պաշտպանության պետական հանձնաժողովը (ՏՄՊՊՀ) երեկ որոշել է թույլատրել Հայաստանում «Բիլայն» ապրանքանիշով ներկայացված «ՎԵՈՆ Արմենիա» փակ բաժնետիրական և «Թիմ» սահմանափակ պատասխանատվությամբ ընկերությունների համակենտրոնացումը` «Թիմ»-ի կողմից «ՎԵՈՆ Արմենիա»-ի 100 տոկոս փայաբաժնի ձեռքբերման միջոցով:Միևնույն ժամանակ, ինչպես «Ազատությանը» հայտնեցին ՏՄՊՊՀ-ից, սահմանվել է, որ «Թիմ» ընկերությունը պարտավորվում է համակենտրոնացումը գործողության մեջ դնելուց հետո առնվազն վեց ամսվա ընթացքում աշխատակիցների զանգվածային ազատումներ (աշխատողների ընդհանուր թվի ավելի քան 10 տոկոսը) չիրականացնել:«Յուքոմ» ընկերությունից վերջերս հեռացած Եսայան եղբայրների հիմնադրած «Թիմ» ընկերության կողմից «Վեոն Արմենիա»-ն գնելու գործընթացն օրերս էր մեկնարկել:   "
ՏՏ ոլորտ,Վիրտուալ պատերազմ` Բաքվի բանկոմատների խափանումից մինչև հայկական լրատվադաշտ," Team Telecom Armenia և Ericsson ընկերությունները այսօր ստորագրել են համագործակցության հուշագիր, որը նոր էջ է բացում Հայաստանի հեռահաղորդակցության և թվային ծառայությունների մատուցման շուկայում։ Այս մասին հայտնում է Team Telecom Armenia-ի տեղեկատվական կենտրոնը:Հեռահար ստորագրումից հետո Ericsson ընկերության տարածաշրջանային ղեկավար Յարոսլավ Նիցակը, մասնավորապես նշել է, - «Մենք ուրախ ենք մտնելու համագործակցության փուլ TEAM Telecom Armenia-ի հետ և աջակցել՝ բերելով նորարար ծառայություններ և լուծումներ Հայաստան։ Ձեր երկիրը ունի տեխնոլոգիական զարգացման մեծ պոտենցիալ, իսկ մեր համագործակցությունը կարող է բացել թվային վերափոխման նոր ուղիներ նորարարությունների ներդրման միջոցով։ Այս օրերին ցանցերի որակն ու հուսալիությունը դարձել են դրանց կարևորագույն բնորոշիչը։ Էրիքսսոնը, որպես տեխնոլոգիական առաջատար, պատրաստ է կիսվել իր փորձառությամբ կառուցելու համար հզոր և հուսալի ցանցային համակարգ, որի շնորհիվ բաժանորդները կստանան առաջատար ծառայություններից օգտվելու լավագույն հնարավոր տարբերակը»։Հայկ Եսայանն էլ իր հերթին, նշել է, որ վաղվա առաջադեմ լուծումների ներդրումը Հայաստանում վստահաբար պետք է ծառայի բաժանորդներին տարիներ շարունակ և ապահովի սպառողին մշտապես համահունչ քայլել աշխարհի ամեն օր փոփոխվող տեխնոլոգիական առաջընթացի պայմաններում։«Հատկանշական է, որ դեռ 11 տարի առաջ, մենք առաջին համագործակցությունը հենց Էրիքսսոնի հետ սկսեցինք, և այսօր էլ նորաստեղծ կազմակերպությունը սկսում է առաջին համագործակցությունը նույն Էրիքսսոնի հետ։ Վստահ եմ՝ Team-ը Էրիքսսոնի օգնությամբ կկառուցի աշխարհի լավագույն ցանցերից մեկը», - նշել է Հայկ Եսայանը։Հուշագիրը ենթադրում է երկարատև համագործակցություն նոր սերնդի ցանցերի, IoT ծառայությունների ներդրման և նպատակային կառավարման և մի շարք այլ ուղղություններով, ինչպես նաև տրամադրվելու է տեխնոլոգիական և մասնագիտական օժանդակություն հենքային, ռադիո և տրանսպորտային ցանցերի կառուցման կառավարման ուղղություններով և Հայաստանում LTE Advance Pro նորագույն ցանց կառուցելու համար։"
ՏՏ ոլորտ,ՏՄՊՊՀ-ն թույլատրեց «Թիմ» ընկերության կողմից «ՎԵՈՆ Արմենիա»-ն գնելու գործարքը," Կորոնավիրուսով վարակված ու կոնտակտավոր շուրջ 3 հազար 500 հայաստանցիների անձնական տվյալներ ենթադրաբար հայտնվել են ադրբեջանցի հաքերների ձեռքում։ Ինչպե՞ս, որտեղի՞ց, ու արդյո՞ք դրանք ամբողջությամբ իրական տվյալներ են, թե ոչ, դեռևս հստակ չէ։ Այս պահին միայն ադրբեջանցիների պնդումներն են ու հայաստանցի փորձագետների ենթադրությունը՝ տվյալները կեղծ չեն։«Իրենք ասում են, որ էլեկտրոնային փոստ են կոտրել Առողջապահության նախարարության, և այդտեղից է եղել արտահոսքը: Կարծում եմ` իսկապես այդպես է»,- «Ազատությանն» ասաց տեղեկատվական անվտանգության փորձագետ Սամվել Մարտիրոսյանը:Վերջինս արտահոսքի մասին տեղեկացել էր հենց ադրբեջանցիներից։ Տվյալները հանրայնացրած խումբը դրանք Մարտիրոսյանին ուղարկել ու պարծեցել էր իրենց, այսպես ասած, հաջողությամբ.- «Ռեյնջեր» են կոչվում, ադրբեջանական հաքերների խմբերի, այսպես ասած, ասոցիացիա գոյություն ունի, կոչվում է «Անտիարմենիա», այս «Ռեյնջերն» այդ թիմի մասն է: Իրենց կյանքի նպատակն է հայերին վնաս տալը»:Առողջապահության նախարարությունից դեռ չեն մեկնաբանում արտահոսքի վերաբերյալ տեղեկությունը, միայն հայտնում են՝ իրենք նման ձևաչափով տվյալների հավաքագրում չեն իրականացնում։ Իսկ այդ դեպքում որտեղի՞ց ադրբեջանցիներին հայաստանցիների անձնագրային, կորոնավիրուսով վարակվելու կամ կոնտակտավոր լինելու տվյալները։ Կառավարությունից միայն հայտնում են՝ իրավապահներն արդեն զբաղվում են տվյալների արտահոսքի մասին տեղեկության արժանահավատությունը ստուգելու, տարածման հնարավոր աղբյուրը պարզելու հարցով:«Երևում է, որ սա հաստատված կորոնավիրուսով հիվանդների և Արմավիրի մարզում նրանց հետ կոնտակտավորների ցուցակ է հիմնականում: Կան կրկնվող տվյալներ, կան փոքր քանակությամբ` մոտ 11-12 հոգի արտասահմանից եկածներ»,- նշում է մեդիա փորձագետ Արթուր Պապյանը:Կորոնավիրուսով վարակակիրների ու հավանական կոնտակտավորների տվյալներն ապրիլից գործարկված քաղաքացիների տեղաշարժն ու հեռախոսազանգերի շրջանակը ֆիքսող համակարգում են հայտնվում։ Մեդիա փորձագետ Արթուր Պապյանը, սակայն, կարծում է, որ ադրբեջանցի հաքերների ձեռքում հայտնված տվյալներն այդ համակարգից չեն.- «Ինձ թվում է, որ յուրաքանչյուր կորոնավիրուսով հիվանդի հետ կոնտակտավոր մարդ ցուցակում հայտնվել է միջինը 5-4 հոգի, կամ այդ մարդիկ այդքանին են հիշել: Ինչո՞ւ եմ այդպես ասում, որովհետև եթե, ու դրանից ենթադրում եմ, որ սա ավելի շատ հիշողության վրա հիմնված ինչ-որ մի բան է, որովհետև ցուցանիշներն են այդպիսին, այսինքն` ինձ թվում է, որ եթե էլէկտրոնային հետևելու, օրինակ, համակարգից լիներ, ցուցանիշները ամեն մեկի հետ կոնտակտավորների ավելի մեծ պիտի լինեին»: Երեկ Ազգային ժողովում «Լուսավոր Հայաստանից» էին քաղաքացիների աձնական տվյալների պաշտպանության խնդրի մասին բարձրաձայնել, վարչապետն էլ վստահեցրել էր՝ տվյալները առանձնացված բազայում են հավաքագրվում, որը միացված չէ համացանցին, ապահովված են անվտանգության բոլոր կանոնները.- «Դա լոկալ բազա է և միացված չէ համացանցին, անվտանգության բոլոր կանոնները պահպանվում են»:Նման մի արտահոսք նաև վերջերս էր տեղի ունեցել. Հայաստանում կորոնավիրուսից մահացած 132 հոգու մարդկանց անձնական տվյալները հրապարակվել էին Ֆեյսբուքում։ Առողջապահության նախարարությունից հաստատել էին հրապարակված տեղեկության իսկությունը։ Արդեն քրեական գործ է հարուցվել։ Ոլորտի մասնագետները բաձրաձայնում են՝ թե պետական, և թե մասնավոր հատվածում չկա անձնական տվյալների պաշտպանության ապահով համակարգ, իսկ քաղաքացիներն էլ չեն գիտակցում դրա կարևորությունը։«Թվային անվտանգության քաղաքականություն չկա թղթի վրա գրված, որպեսզի գրված լինի` ով կարող է այսինչ տվյալն ունենալ, ով կարող է օգտագործել, ինչպես, ինչ էլեկտրոնային փոստերից կարելի է օգտվել, որից չի կարելի օգտվել, հազար ու մի սենց բան: Քանի որ չկա հստակություն, պարզ է, որ անընդհատ այսպիսի արտահոսքեր են լինելու»,- նկատում է Սամվել Մարտիրոսյանը:Արթուր Պապյանն էլ հավելում է.- «Շատերը թքած ունեն, բոլոր ապահովագրական ընկերությունները բոլոր վարորդների տվյալներն ունեն, տուրիստական գործակալությունները ձեր անձնագիրը սքանավորում են ու երբեք էլ իրենց մոտից չեն վերացնում: Եվ կա պետական մարմին` Անձնական տվյալների պաշտպանության գործակալություն, որն իրավասու է ինչ-որ դեպքերում վարույթ անել և, կարծեմ, նույնիսկ տույժեր սահմանել, սակայն այդ մարմնի ռեսուրսներն են սահմանափակ և նաև գործիքակազմը»:Մեդիա փորձագետ Արթուր Պապյանը կարծում է՝ որ պետք է նախադեպ ստեղծել, բողոքարկել՝ պարտավորեցնելով պետական մարմիններին անձնական տվյալների հնարավորինս լավ պաշտպանություն ապահովել։ Հակառակ դեպքում քաղաքացիները կարող են հայտնվել հաքերների ու խարդախների թիրախում.- «Պատկերացրեք` նրանցից ինչ-որ մեկին հիմա զանգում է խարդախ մեկը, ասում է` այ դուք այսինչ անձագրով քաղաքացին եք, չգիտեմ, ու ինչ-որ մի բան խաբի, հրահանգի իրեն շտապ գումար փոխանցել, որովհետև բանկից է, տոկոսն է ուշացել և այլն»:Ավելի ուշ Ազգային անվտանգության ծառայությունը հանդես եկավ հայտարարությամբ, որում մասնավորապես ասված է. «Համաձայն մամուլում տեղ գտած հրապարակումների, ադրբեջանցի հաքերների կողմից հանրայնացվել են Հայաստանում կորոնավիրուսով հիվանդ ու նրանց հետ շփում ունեցող շուրջ 3500 անձանց տվյալներ։Ազգային անվտանգության ծառայությունը ձեռնարկում է համապատասխան միջոցներ մարդկանց անձնական տվյալների արտահոսքի հանգամանքները, ինչպես նաև դրանք իրականացնողներին պարզելու և հայտնաբերելու նպատակով»։ "
ՏՏ ոլորտ,Ericsson-ը և Team Telecom Armenia-ն ծրագրում են Հայաստանում կառուցել նոր ցանցային համակարգ," Նախօրեին Միացյալ Նահանգների նախագահը ստորագրել է մի հրամանագիր, որն, ըստ Դոնալդ Թրամփի, պաշտպանում է խոսքի ազատությունը սոցիալական ցանցերում, նաև թույլ է տալիս կարգավորել սոցիալական ցանցերի աշխատանքը և կանխել «առցանց գրաքննությունը»։Փաստաթղթի համաձայն՝ Թվիթերին և Ֆեյսբուքին սպառնում է զրկվել օգտատերերի հրապարակումների պատճառով քրեական հետապնդումից պաշտպանությունից, բացի այդ, սահմանափակվում է հրապարակված նյութերի՝ գրառումների, լուսանկարների, տեսանյութերի, մեկնաբանությունների համակարգման՝ սոցիալական ցանցերի ադմինիստրատորների հնարավորությունը:Հրամանագրի նպատակը, ըստ Թրամփի, ազատ խոսքը և ժողովրդավարությունը պաշտպանելն է, քանի որ, ինչպես նշում է Միացյալ Նահանգների առաջնորդը, հսկայական առցանց հարթակներն «անվերահսկելի իշխանություն» են ստացել և այժմ կարող են գրաքննել ու սահմանափակել օգտատերերի կողմից ստեղծվող բովանդակությունը:Միացյալ Նահանգների նախագահն այս որոշմանն է հանգել սեփական դառը փորձից ելնելով` թվիթերյան հայտնի միջադեպից հետո:Թվիթերը մինչև վերջերս համարվում էր նախագահ Թրամփի թերևս ամենասիրելի սոցիալական ցանցը։ Նա բազմիցս է շեշտել, որ նախագահ է դարձել այդ թվում շնորհիվ Թվիթերի, հաճախ է երախտիքի խոսքեր հնչեցրել Թվիթերի հասցեին, որը հնարավորություն է ընձեռել, ինչպես ԱՄՆ նախագահն է բնորոշում, պայքարել անբարեխիղճ լրատվամիջոցների դեմ: Ամերիկայի նախագահը կարող էր օրը սկսել Թվիթերյան գրառումներով՝ այդկերպ արձագանքելով, օրինակ, հեռուստատեսային բանավեճերին, որի մասնակիցներն ընթերցում էին այդ մեկնաբանությունները և քննարկում։ Նախագահ Թրամփը համառորեն հրաժարվում էր նվազեցնել իր ներկայությունը սոցիալական այդ ցանցում՝ անտեսելով խորհրդականների հորդորները, նա Թվիթերում գրում էր օդանավից, միջազգային բանակցությունների ընդմիջումներին, գոլֆ խաղալիս, իսկ երբ չկար ուշագրավ նորություն, պարզապես կրկնում էր՝ “Make America great again""։ Նախագահի սիրելի հեռուստաընկերության՝ Fox News-ի հաղորդավարներից մեկը, ի վերջո, նկատեց՝ «Դոնալդ Թրամփը լավագույն երևույթն էր, որը տեղի է ունեցել Թվիթերի հետ»: Միացյալ Նահանգների նախագահը նույնիսկ Սպիտակ տուն է հրավիրել Թվիթերի ղեկավարին, հանդիպումից հետո կողմերը հաճոյախոսություններ էին շռայլում, միաբերան հայտարարում արդյունավետ քննարկման մասին:Այս հարաբերություններում, սակայն, տեղի ունեցավ դրամատիկ շրջադարձ։ Լարվածության «մեղավորը» նոյեմբերին սպասվող նախագահական ընտրությունների քվեարկության գործընթացի շուրջ քննարկումներն են։ Թրամփը կտրականապես դեմ է համաճարակի պատճառով հեռակա քվեարկությանը: Ընդդիմախոսները, մինչդեռ, պնդում են՝ համաճարակային իրավիճակը թույլ չի տալիս մարդկանց ներկայանալ ընտրատեղամաս և տեղում քվեարկել: Նախագահն էլ հակադարձում է՝ հեռակա քվեարկությունը կուղեկցվի կեղծիքներով: Թվիթերը Սպիտակ տան ղեկավարի այդ թեմայով թվիթը նշագրեց որպես «մոլորեցնող»՝ կցելով հատուկ հղում, որում օգտատերերը կարող էին ստուգել գրառման իսկությունը: Նախագահի կոշտ պատասխանը չուշացավ՝ նա Թվիթերին մեղադրեց խոսքի ազատությունը խեղդելու և ընտրական գործընթացին միջամտելու մեջ:«Այժմ Թվիթերն է միջամտում 2020 թվականի նախագահական ընտրություններին։ Նրանք սխալ են որակում իմ հայտարարությունը փոստային քվեարկության մասին, որը կհանգեցնի զանգվածային չարաշահումների և կեղծիքների՝ հիմնված CNN-ի և ամազոնյան The Washington Post-ի «փաստերի ստուգման» վրա: Թվիթերն ամբողջությամբ խեղդում է խոսքի ազատությունը, և ես որպես նախագահ դա թույլ չեմ տա», - Թվիթերում գրել էր Դոնալդ Թրամփը:Հինգշաբթի օրը Սպիտակ տան ղեկավարը խոսքից անցավ գործի՝ ստորագրելով հրամանագիրը, որն, իր խոսքով, թույլ կտա պաշտպանել խոսքի ազատությունը սոցիալական ցանցերում: Փաստաթուղթը, այդուհանդերձ, ընդամենը հանձնարարում է գլխադասային գերատեսչություններին քննարկել սոցիալական ցանցերի գործունեությունը կարգավորելու հնարավորությունը։ Գործող օրենսդրությունը փոխելու իրավունքը վերապահված է բացառապես Կոնգրեսին։Ներկայացուցիչների պալատի խոսնակ Նենսի Փելոսին արդեն քննադատել է Թրամփի այդ հրամանագիրը՝ որակելով այն «քաղաքականացված և կողմնակալ»։Թվիթերի ղեկավար Ջեկ Դորսին, իր հերթին, գրել է. - «Մենք շարունակելու ենք նշել սխալ կամ վիճելի տեղեկատվությունը ընտրությունների մասին ամբողջ աշխարհում»:   "
ՏՏ ոլորտ,Մեդիա փորձագետների խոսքով` դրական Covid-ով հիվանդների տվյալներն իսկապես ադրբեջանցի հաքերների ձեռքում են հայտնվել ," «Յուքոմ» ընկերության շուրջ վերջին շրջանում ծավալվող իրադարձություններին զուգահեռ՝ հեռահաղորդակցության և ինտերնետի ծառայություններ մատուցող ՎԵՈՆ ընկերությունը, որը Հայաստանում կապի օպերատոր «Բիլայն» ապրանքանիշն է ներկայացնում, հայտարարել է «Յուքոմի» կողմից գնման հնարավոր գործարքի շուրջ քննարկումների դադարեցման մասին։Հունվարի 15-ին «Յուքոմ» ընկերությունը դիմել էր Հանրային ծառայությունները կարգավորող հանձաժողով «Բիլյանը» գնելու նպատակով, ՎԵՈՆ-ն էլ բաժնեմասը վաճառելու հնարավորություն ստանալու համար էր դիմում ներկայացրել:Հանրային ծառայությունները կարգավորող հանձնաժոովի մամուլի քարտուղար Լիանա Ազիզյանը «Ազատությանը» հայտնեց՝ ՎԵՈՆ-ից գրություն արդեն ստացել են, մինչ այս երկու ընկերությունների դիմումներն ուսումնասիվում էին.- «Այսպիսով ընկերությունը խնդրում է դիմումի քննության հետագա ընթացքը չեղարկել»:Անցած ամիս «Յուքոմ» ընկերության հիմնադիրներ, այժմ 6 տոկոսի բաժնետերեր՝ «Յուքոմի» գործադիր տնօրենի պաշտոնը զբաղեցրած Հայկ Եսայանն ու նրա եղբայր Ալեքսանդր Եսայանը ընկերությունից դուրս գալու դիմում գրեցին: Ի նշան բողոքի ազատման դիմում գրեցին նաև ավելի քան 800 աշխատակիցներ։ Ընկերության կառավարման խորհրդում խնդիրներ էին առաջացել «Յուքոմ»-«Բիլայն» հնարավոր միավորման գործընթացի պատճառով։ Եսայանների հեռանալուց հետո նոր տնօրեն նշանակվեց, սակայն «կրքերը չհանդարտվեցին»։«Յուքոմի» հիմնական սեփականատերերից, ՊԵԿ նախկին նախագահ Գագիկ Խաչատրյանի որդու՝ Գուրգեն Խաչատրյանի վերաբերյալ դատարանն օրեր առաջ կալանավորման որոշում կայացրեց, այդուհանդերձ, ըստ Ազգային անվտանգության ծառայության՝ Խաչատրյանը թաքնվում է քննությունից և գտնվում է հետախուզման մեջ։ Գուրգեն Խաչատրյանը մեղադրվում է առանձնապես խոշոր չափով փողերի լվացման և կաշառք ստանալուն օժանդակելու մեջ։Հանրային ծառայությունները կարգավորող հանձնաժողովից հայտնում են՝ ՎԵՈՆ-ից ստացված դիմումի մեջ գործարքից հրաժարվելու պատճառների մասին չի նշվում.- «Այս պահին հանձնաժողովը կընդունի ի գիտություն ընկերության դիմումը, որով նաև կտեղեկացնի օրենքի համաձայն կառավարությանը, և այդ դիմումի համաձայն քննության հետագա ընթացքը կչեղարկվի»:«Յուքոմ» ընկերության մարքեթինգի և հաղորդակցության տնօրեն Տիգրան Սաֆարյանն «Ազատության» հետ զրույցում հայտնեց՝ իրենք էլ են ՎԵՈՆ-ից գրություն ստացել.- «Նշվում է բանակցությունների կասեցման մասին, հետևաբար գրությունն իրավական բաժնում է, և բոլոր ընթացակարգերով, ինչպես որ նախատեսված է, պետք է առաջ շարժվենք»:ՎԵՈՆ-ի գործարքից հետ կանգնելու որոշման պատճառը «Յուքոմում» չգիտեն, այդուհանդերձ կողմերի միջև որոշակի պայմանավորվածություններ են ձեռք բերվել, և ըստ դրանց ընկերությունները քայլեր կձեռնարկեն: Սաֆարյանը չհստակեցրեց՝ ինչ պայմանավորվածությունների մասին է խոսքը.- «Պատճառներ չեն նշվում գրության մեջ, ենթադրում եմ, որ որոշակի բանակցություններ պետք է կատարվեն»:«Յուքոմի» մարքեթինգի և հաղորդակցության տնօրենի կարծիքով` երկու ընկերությունները դեռևս քննարկումներ կունենան՝ ՎԵՈՆ-ի որոշման պատճառը պարզելու համար։ՎԵՈՆ-ը նաև Տնտեսական մրցակցության հանձնաժողով է գրություն ուղարկել, իսկ թե ինչ բովանդակությամբ, «Ազատությանն» այսօր չհաջողվեց պարզել։«Յուքոմ» ընկերության բաժնեմասերի շուրջ 76 տոկոսը պատկանում է ֆինանսների նախկին նախարար, Պետեկամուտների կոմիտեի նախկին նախագահ, ներկայումս կալանավորված Գագիկ Խաչատրյանի ընտանիքին։  "
ՏՏ ոլորտ,Թրամփը սոցցանցերում «խոսքի ազատությունը պաշտպանող» հրամանագիր է ստորագրել," Կապի հայաստանյան խոշորագույն օպերատորներից «Յուքոմ»-ի հիմնադիր և ընկերության մոտ 6 տոկոսի բաժնետերեր՝ Հայկ և Ալեքսանդր Եսայան եղբայրները ընկերությունից դուրս գալու դիմում են գրել, նրանց միացել են շուրջ 350 աշխատակիցներ։ Երեկ կեսգիշերին այս տեղեկությունն «Ազատությանը» փոխանցեց ընկերության աշխատակիցներից մեկը, որը չցանկացավ ներկայանալ։  Այսօր արդեն տարբեր աղբյուրների պնդմամբ՝ 1800 աշխատակից ունեցող կազմակերպությունում ազատման դիմում են գրել շուրջ 500-ը։ Հեռախոսակապի և ինտերնետի օպերատոր «Յուքոմ»-ը ցանկանում է գնել բջջային մեկ այլ օպերատորի՝ «Բիլայն»-ի բաժնետոմսերի ամբողջական փաթեթը։ Ըստ «Ազատության» անանուն աղբյուրի՝ «Բիլայն»-ի գործադիր տնօրեն Անդրեյ Պյատախինը «Յուքոմ»-ի բաժնետերերին է փոխանցել իր ղեկավարած ընկերության ներքին ինֆորմացիան, որպեսզի դրա դիմաց ստանա միավորվող ընկերության տնօրենի պաշտոնը։«Յուքոմ»-ի գործադիր տնօրեն Հայկ Եսայանն ու նրա եղբայր Ալեքսանդր Եսայանն, ըստ մեր անանուն աղբյուրի, չեն համաձայնել իրենց բաժնեմասի նվազեցմանը, ինչը տեղի կունենար միավորման համար բաժնետերերի կատարելիք ներդրումների արդյունքում։     Հայաստանում «Բիլայն»-ի մամուլի պատասխանատու Նառա Նազարյանն այս հայտարարությանն ի պատասխան ասաց.- «Հայաստանում «Բիլայն»-ի գլխավոր տնօրեն Անդրեյ Պյատախինը շարունակում է զբաղեցնել է իր պաշտոնը և չի նախատեսում լքել այն: Գործարքը գտնվում է դեռ քննարկման փուլում, մենք չենք մեկնաբանում: Ըստ հանձնաժողովի պահանջի` բոլոր փաստաթղթերը, ինչը որ գործարքի հետ կապված է, ընկերությունը ներկայացնում է»:«Ազատություն». - Այսինքն` այս միավորող ընկերության տնօրենի պաշտոնը ստանալու դիմաց, ինչպես պնդում է մեր աղբյուրը, ներքին ինֆորմացիան, որը փոխանցվել է, Դուք ասում եք, որ սա գաղտնի չէ՞, ու պաշտոնական տեղեկությո՞ւն է փոխանցվել:Նառա Նազարյան.- Այո:«Ազատություն».- Գործարքը տեղի ունենալուց հետո անգամ Անդրեյ Պյատախինը չի՞ պատրաստվում ղեկավարել «Յուքոմ»-ը:Նառա Նազարյան.- Նման հարցեր արդեն պետք է տալ ակցիաներներին «Յուքոմ»-ի:«Ազատություն».- Առճակատում կա՞ Պյատախինի ու Եսայան եղբայրների միջև:Նառա Նազարյան.- Խնդիր չկա ոչ մի:  Մինչև այս պահն «Ազատությանը» չի հաջողվում պաշտոնական պատասխան ստանալ «Յուքոմ»-ից։ Կազմակերպության բաժնեմասերի 29 տոկոսը պատկանում է «ԱյՅու Թելեքոմյունիքեյթ» ընկերությանը, որն էլ պատկանում է ֆինանսների նախկին նախարար, այժմ կալանավորված Գագիկ Խաչատրյանի որդիներ Գուրգեն և Արտյոմ Խաչատրյաններին։ Բացի դա, նրանցից յուրաքանչյուրը տնօրինում է նաև ընկերության 11,9-ական տոկոս բաժնեմասը։ Խաչատրյանների ընտանիքի մեկ այլ անդամ՝ Արամ Խաչատրյանը, տնօրինում է «Յուքոմ»-ի 24 տոկոսը։ Մնացյալ բաժնեմասերից 10 տոկոսը պատկանում է ռուսաստանաբնակ գործարար Սամվել Կարապետյանի «Ֆորա-բանկ»-ին, 6 տոկոսը՝ Կարապետյանի քրոջ ամուսնուն՝ Սուրիկ Պողոսյանին, մոտ 6 տոկոսն էլ՝ Հայկ և Ալեքսանդր Եսայան եղբայրներին։Պետական ռեգիստրի տվյալներով՝ ամիսներ առաջ՝ մարտի 27-ին, Խաչատրյանների բաժնեմասերի վրա կալանք է դրվել։  Ազգային ժողովի «Իմ քայլը» խմբակցության պատգամավոր Անուշ Բեղլոյանը, որը երկար տարիներ աշխատել է «Բիլայն Արմենիա» ընկերությունում որպես հանրային կապերի պատասխանատու, իր ֆեյսբուքյան էջում գրել է, որ «Յուքոմ»-ի և «Բիլայն»-ի ակնկալվող միաձուլման վերաբերյալ Հանրային ծառայությունները կարգավորող հանձնաժողովի որոշման հրապարակումից հետո պատգամավորական վերահսկողության լիազորությամբ ակտիվորեն կներգրավվի որոշման քննարկմանը։ Այս պահին նա կարևորում է սպառողների իրավունքն ու նշում՝ «Յուքոմ»-ից պետք է պաշտոնական պատասխան տրվի տեղի ունեցածի վերաբերյալ:«Վատ եմ վերաբերվում այն կոնֆլիկտին, որը տեղի է ունենում «Յուքոմ»-ում, և որը, իհարկե, կազդի և՛ ծառայությունների որակի վրա, և՛ նաև ընկերության վարկանիշի վրա: Եվ այստեղ ես պաշտպանում եմ բաժանորդների շահերը, ես կարծում եմ, որ դա չի բխում բաժանորդների շահերից: Կցանկանայի «Յուքոմ»-ի ներկա ղեկավարության տեսակետը տեսնել լրատվամիջոցներում և ափսոսում եմ, որ մինչև այսօր ներկա ղեկավարությունը որևէ բացատրություն չի տվել հանրությանը, թե ինչ է տեղի ունենում իրականում ընկերության ներսում»,- նշեց նա:«Բիլայն» ապրանքանիշով հանդես եկող «Վեոն Արմենիան», ի դեպ, Հայաստանում առաջատարն է ֆիքսված հեռախոսակապի՝ ավանդական հեռախոսային շուկայում բաժանորդների գրեթե 80 տոկոսով, այս ընկերությանն են պատկանում բջջային հեռախոսակապի շուկայի 25 տոկոսը, ֆիքսված ինտերնետ կապի շուկայի 35 տոկոսը։  Հանրային ծառայությունները կարգավորող հանձնաժողովն արդյո՞ք լիազորություն ունի ստեղծված իրավիճակը շտկելու ուղղությամբ միջամտություն անելու, հետաքրքրվեցինք մամուլի քարտուղար Լիանա Ազիզյանից: Վերջինս ասաց, որ այս հարցին այսօր չեն կարող պատասխանել, իսկ թե ի՞նչ փուլում է «Յուքոմ»-ի կողմից «Բիլայն»-ի գնման գործընթացը, ասաց.- «Գործարքը չի կայացել, դեռևս ուսումնասիրության փուլում է, և ժամկետներն օրենքով նախանշված չեն»:Դիանա Մնացականյանն 9 տարի աշխատել է «Յուքոմ»-ում որպես հանրային կապերի պատասխանատու: 3 ամիս է` ինչ այլ աշխատանքի է անցել։ Ասում է` եթե դեռ «Յուքոմ»-ում լիներ, աշխատանքից ազատվելու դիմում գրողների շարքում կլիներ.- «Եսայան եղբայրներն այնպես են կարողացել անել, որ բոլորը հավատան հայկական միասնական օպերատոր ունենալու գաղափարին: Եվ վստահ եմ, որ ավելի շատ կլինի թիվը, ովքեր ազատման դիմում են գրում, գաղափարից ելնելով են առաջին հերթին այդ դիմումները գրում, որովհետև այս երկրում շատ կարևոր է հայկական օպերատոր ունենալը»:Տնտեսական մրցակցության պաշտպանության պետական հանձնաժողովի նախագահ Գեղամ Գևորգյանը դեռ փետրվարի 13-ին, կառավարության նիստից հետո անդրադառնալով «Յուքոմ»-ի և «Բիլայն»- վերամիավորման թեմային, ասել էր՝ հնարավոր է նաև գործարքի այնպիսի տարբերակ, որ պետությունը որոշակի պայմաններ թելադրի։ Կառավարության ճեպազրույցների դահլիճում տեղի ունեցած ասուլիսի ժամանակ Գեղամ Գևորգյանն ասաց, որ «Յուքոմ» և «Բիլայն» ընկերությունների համակենտրոնացման հայտը դեռ անցյալ տարեվերջին է եղել, «Յուքոմ» և «Բիլայն» ընկերությունների մասով հանձնաժողովը դեռ ոչ մի որոշում չի կայացրել.- «Հանձնաժողովը դեռևս ուսումնասիրությունը չի ավարտել, դեռևս համակենտրոնացման թույլ տալու, թույլ չտալու կամ որևէ պայմանով թույլ տալու մասին որոշում չկա: Հանձնաժողովը չունի որևէ այս պահին ավարտված դիրքորոշում, ուսումնասիրությունները և քննարկումները շարունակվում են, և վարույթն սկսելու պես գործընթացը կշարունակենք և բնականաբար, արդյունքների մասին կիրազեկենք հանրությանը»:Բարձր տեխնոլոգիական արդյունաբերության նախարարությունը կապի և հեռահաղորդակցության օպերատորներին կոչ է անում պատասխանատվություն ցուցաբերել, իսկ լրատվամիջոցներին հորդորում «անհարկի չշահարկել ստեղծված իրավիճակը՝ հաշվի առնելով արտակարգ դրության պայմաններում կապի և հեռահաղորդակցության ծառայությունների անխափան աշխատանքի կարևորությունը»: Նախարարությունը հայտնում է, որ «Էլեկտրոնային հաղորդակցության մասին» օրենքի պահանջներին համապատասխան համաձայնություն չի տվել գնման գործընթացին, և հարցը գտնվում է քննարկման փուլում։  "
ՏՏ ոլորտ,«Յուքոմում» չգիտեն ՎԵՈՆ-ի` վաճառքի գործարքի դադարեցման պատճառների մասին," Արտակարգ դրության ժամանակահատվածում տեղաշարժման ձևաթուղթ լրացնելու և պարետի պահանջից հետո տեղեկատվական տեխնոլոգիաների մի ընկերություն մեկ գիշերում ստեղծեց նույն ձևաթղթի հավելված տարբերակը՝ հեռախոսներում ունենալու համար՝ առաջարկելով կառավարությանն այն անվճար օգտագործել:«Մենք փորձում ենք դիրքավորենք Հայաստանը ամենաառաջադեմ, ամենատեխնոլոգիական երկրների շարքում: Սրա մասին շատ խոսել ենք, բայց միևնույն ժամանակ այդ մեթոդն, իհարկե, հասկանում ենք, որ շատ մարդիկ չունեն սմարթֆոններ, շատ մարդիկ ունեն խնդիր, բայց նաև կարելի էր մտածել երկու տարբերակ՝ եթե չունես սմարթֆոն և չես կարող, ապա թղթային տարբերակը միշտ կա: Ի սկզբանե մտածեցինք, որ դա չենք անում կոմերցիոն ոչ մի շահով, այսինքն՝ դա անում ենք և բաց կոդերով տեղադրում ենք, ինչը նշանակում է՝ ցանկացած ոք կարա հավելվածը վերցնի, նույնիսկ փոփոխի», - ասաց ընկերության հիմնադիր Արման Աթոյանը:X-Tech ընկերության հիմնադիրը և հավելվածը ստեղծած մյուս աշխատակիցները վստահ են՝ Հայաստանի նման երկրում, որտեղ հազարավոր մարդիկ սմարթֆոններ կամ խելացի հեռախոսներ ունեն, արտակարգ իրավիճակում ավելի ապահով է հավելված, ոչ թե թղթյա ձևաթուղթ օգտագործել: Տեղաշարժման հավելվածով տեղեկություն հաղորդելն անհպում գործողություն է:«Մարդիկ չպետք է ունենան ֆիզիկական կոնտակտ, այսինքն՝ ես թուղթ տամ, նայեք, վերադարձնեք ինձ, համարում ենք, որ դա ռիսկային է: Ձևաթուղթ ստեղծելուց ես լրացնում եմ դաշտերը, դաշտերը լրացնելուց հետո ստանում եմ QR կոդ», - ասաց Աթոյանը:Ստացված QR կոդը ոստիկանն արդեն կարող է կարդալ իր հեռախոսով և ստանալ քաղաքացու տեղաշարժի վերաբերյալ ողջ տեղեկությունը:APP 16 հավելվածը ստեղծած ծրագրավորողներն արդեն տեղյակ են պահել պարետատանը իրենց գրած ծրագրի մասին և առաջարկել են օգտագործել այն, սպասում են արձագանքի:«Դեռ արձագանք չունենք, կարծում ենք, իրենց մոտ էլ է զբաղված շրջան, բայց հուսով ենք՝ կարձագանքեն», - ասաց ընկերության հիմնադիրը: "
ՏՏ ոլորտ,«Յուքոմ»-ի հիմնադիր Եսայան եղբայրներն ու մի քանի հարյուր աշխատակից ազատման դիմում են գրել. ընկերությունը չի մեկնաբանում," Ինտերնետի և բջջային ծառայությունների տեխնիկական ապահովման խնդիր երկրում չկա՝ արտակարգ դրության պայմաններում առցանց աշխատելու համար։ Երեկ ուշ երեկոյան այս մասին ասուլիսի միջոցով հայտնեց Բարձր տեխնոլոգիական արդյունաբերության նախարար Հակոբ Արշակյանը:«Որևէ խնդիր չենք ունենա արտակարգ դրության հետ կապված հեռահաղորդակցության ոլորտում», - հայտարարեց նախարարը:Փոստը, որի միջոցով հիմնականում կենսաթոշակներ և սոցիալական վճարներ են մարդիկ ստանում, անխափան կաշխատի։ Կորոնավիրուսի տարածումը կանխելու նպատակով, այդուհանդերձ, անվտանգության որոշակի միջոցներ են ձեռնարկվել՝ փոստային գրասենյակներում կուտակումներից խուսափելու համար։«Այն դեպքերում, որտեղ հնարավոր է, որ թե՛ կենսաթոշակները, թե՛ սոցիալական վճարները տանել և հասցնել քաղաքացիներին, հիմնականում նաև գյուղական մեր համայնքներում, դա կիրականացվի մաքսիմալ հնարավոր սահմաններում: Այսինքն՝ որտեղ որ հնարավոր է, որ քաղաքացիները չգան բաժանմունքներ, կփորձեն այդ ծառայությունները մատուցել դեպի տները», - ասաց Արշակյանը:Նախարարը հորդորեց հնարավոր բոլոր վճարումները կատարել օնլայն, էլեկտրոնային կառավարման գործիքների միջոցով նաև տեղեկացնել հնարավոր անհարմարությունների, բողոքների մասին։«Եվ նաև դա նպաստում է թե՛ տնտեսվարողի, թե՛ պետության թափանցիկության բարձրացմանը, հնարավոր ծախսերի կրճատմանը՝ այդ միջնորդական ծառայությունների տեսանկյունից, օպտիմալացմանը, հետագայում այդ տվյալների արդյունավետ օգտագործմանը», - նշեց Հակոբ Արշակյանը՝ հավելելով. - «Մի շարք ուղղություններով դա օգտակար է՝ թե՛ պետության, թե՛ բնակչության, թե՛ քաղաքացիների հարմարավետության տեսանկյունից, ինչպես նաև ուրախ կլինենք լսել ձեր հետադարձ կապը և գնահատականը այս հարթակների օգտագործելիության և հասանելիության տեսանկյունից՝ հաշվի առնելով այն հանգամանքը, որ հիմա միջոցներ են ներդրվում, որպեսզի մենք արդիականացնենք այդ համակարգերը և ծավալային նույնպես մեծացնենք»:Գիտնականների, տվյալագետների, տեղեկատվական տեխնոլոգիաների մասնագետների աշխատանքային խումբ է ստեղծվել, որն ակտիվ մասնակցում է համաճարակի հետ կապված տվյալների հավաքագրմամբ, ինչպես նաև կանխատեսումներ և հաշվարկներ են անելու։ Նպատակն է ժամանակակից տեխնոլոգիաների կիրառմամբ կորոնավիրուսի օջախների քարտեզագրումը. - «Տարածման գոտիների և այլ տեղեկատվության համադրման արդյունքում կորոնավիրուսի ընդհանուր հավանական տարածման մոդելավորման իրականացումը և մի շարք այլ գործողություններ, որոնք հնարավորություն կտան միջոցներ ձեռնարկել իրավիճակը է՛լ ավելի կառավարելի դարձնելու և Հայաստանում կորոնավիրուսի հետագա տարածումը կանխարգելելու ուղղությամբ», - ասաց նախարարը:Կանխատեսումների մասով դեռ տվյալներ չկա, առաջիկայում խոստանում են հրապարակել։«Որոշ գնահատականներ լինելուն պես անպայման կհայտնենք: Մենք նաև կկազմակերպենք, որպեսզի այդ գործընթացը հնարավորինս թափանցիկ լինի և հասանելի լինի», - վստահեցրեց Հակոբ Արշակյանը:  "
ՏՏ ոլորտ,Մի խումբ ծրագրավորողներ ստեղծել են պարետի պահանջած ձևաթղթի հավելված տարբերակը," Նախորդ հինգ տարիներին հայաստանյան բարձր տեխնոլոգիաների ոլորտի՝ high tech-ի ծավալներն ավելի քան կրկնապատկվել են, և ծրագրվում է առաջիկա հինգ տարիներին ոլորտում գրանցել առնվազն 60 տոկոս աճ՝ բարձր տեխնոլոգիաների ոլորտի շրջանառությունը հասցնելով 400 միլիոն դոլարի:Այսօր «Ազատության» հետ զրույցում նման թվեր հրապարակեց բարձր տեխնոլոգիական արդյունաբերության նախարար Հակոբ Արշակյանը՝ հավելելով, որ նաև նախատեսվում է մինչև 2024թ. Հայաստանում հիմնել մինչև 100 միլիոն դոլար կարողությամբ վենչուրային հիմնադրամ, որը կֆինանսավորի ոլորտի ձեռնարկություններին:«High tech-ն իր մեջ ներառում է և՛ ծրագրային ապահովում, և՛ սարքաշինություն, սարքեր, ասենք՝ էլեկտրոնիկա, միկրոէլեկտրոնիկա, և՛ software, և՛ hardware, և՛ սիստեմներ, և այդ առումով մենք նաև հիմա Վիճակագրական կոմիտեի և մեր այլ գործընկերների հետ փորձում ենք հստակեցնել, ստանդարտեցնել, որպեսզի դրանով կարողանանք առաջ գնալ։ Ես կարող եմ ասել, որ վերջին հինգ տարիների ընթացքում առնվազն 25 տոկոսով աճել է այս ոլորտը տարեկան, software-ը hardware-ի միասին։ Այս պահին, եթե խոսենք շրջանառության թվերով, այն շուրջ 250 միլիոն է 2018 թվականի վերջի դրությամբ։ 2019 թվականի վերջի դրությամբ մենք կհրապարակենք ամփոփելուց հետո, և դա կազմում է ՀՆԱ-ի շուրջ երկու տոկոսը։ Եթե մասնավորեցնենք, ինտերնետի, այսինքն՝ telecommunication-ի՝ ինտերնետ-կապ և այլն, այս ինդուստրիայի շրջանառությունը երեք տոկոսն է, այսինքն՝ երկուսի համագումարն իրար հետ հինգ տոկոսն է ՀՆԱ-ի 2018-ի դրությամբ։ 2015թ. սա շուրջ 117 միլիոն դոլար էր, ավելի քան կրկնապատկվել է», - հայտնեց Հակոբ Արշակյանը։Նա արձանագրեց նաև, որ 2018թ. բարձր տեխնոլոգիաների ոլորտում կին աշխատողների քանակը 38 տոկոսի է հասել, «լուրջ պրոգրես կա»։Հարցին՝ հինգ տարի հետո հայաստանյան ՏՏ ոլորտը որքա՞ն արտադրանք կարող է թողարկել, նախարարը պատասխանեց. - «Եթե մեր ռազմավարության շրջանակներում դիտարկելու լինենք, պլանավորում ենք, որ հինգ տարվա ընթացքում թիվը կհասնի շուրջ 400 միլիոնի, միայն High tech-ի»։Հակոբ Արշակյանը շարունակեց՝ ոլորտի զարգացման համար կառավարությունը մյուս տարի նախատեսել է Երևանում ու մարզերում սկսել կրթել ու աշխատանքի պատրաստել վեց հազար նոր մասնագետների, բնագավառի 45 ձեռներեցի ուղարկելու է Միացյալ Նահանգների սիլիկոնային հովիտ՝ ոլորտին վերաբերող ձեռներեցության հմտություններ ուսանելու համար և վերջապես հատկացնելու է մեկ միլիարդ դրամ՝ բնագավառի 90 նորաստեղծ (startup) ընկերություններին, խմբերին ֆինանսավորելու համար, որպեսզի նրանք կարողանան կյանքի կոչել իրենց գաղափարներն, ու ևս մեկ միլիարդ դրամ, եթե ոլորտի ընկերությունները նպատակ կունենան հետագա ներդրումներ ներգրավել:«Վենչուրային հիմնադրամը երկու ուժ ունի՝ մեկը ֆինանսական, մյուսը՝ իր կապերը արտաքին շուկայի հետ և իր անունը՝ ռեպուտացիան, այսպես կարելի է ասել։ Հիմնականում այս ընկերությունները գնում են սիլիկոնյան հովիտ, այնտեղ են ստանում իրենց ինվեստիցիաները տարբեր ֆոնդերից, որը վատ չի, բայց եթե մենք ունենանք այս ուժը Հայաստանում, մենք ոչ միայն հայկական ընկերություններին այդ երկրորդ փուլում կկարողանանք ներդրումներ ապահովել, այլ նաև տարածաշրջանում ուրիշներին, եթե այդքան ուժեղ ֆոնդ ունենանք այստեղ։ Մենք նաև միջազգային գործընկերների հետ ենք աշխատում, որովհետև հասկանում ենք, որ այդպիսի ֆոնդի կառավարումը պետությունը չպետք է իրականացնի, որովհետև մեր կոմպետենցիան չի դա, և ուզում ենք մեծ անուններ բերել այստեղ վենչուրային ֆոնդերի, որոնք այս տարածաշրջանում չկան»։Ճշտող հարցին՝ գումար հատկացնի Հայաստանի կառավարությունը, սակայն կառավարումը փորձառու ընկերությունների՞ն հանձնվի, նախարարը պատասխանեց. - «Այո, բայց միայն կառավարությունը չի մասնակցում, այսինքն՝ մենք կդնենք գումար, իրենք նույնպես կդնեն գումար, և երրորդ անձինք կամ ընկերությունները ևս կդնեն գումար, շուրջ 100 միլիոն դոլարի մասին է խոսքը առաջիկա հինգ-յոթ տարիների ընթացքում ծախսելու համար»։Հարցազրույցի ամբողջական տարբերակը կարող եք դիտել այստեղ. "
ՏՏ ոլորտ,"Արտակարգ դրության հետ կապված՝ հեռահաղորդակցության ոլորտում որևէ խնդիր չի լինի, վստահեցնում է նախարարը"," «Հայ ազգային կոնգրես» կուսակցությունը հանդես է եկել Բարձր տեխնոլոգիաների զարգացման պետական քաղաքականության մասին հայտարարությամբ, որում առաջարկում է 2020 թվականին բարձր տեխնոլոգիաների (ներառյալ ՏՏ) բնագավառում հատկացնել առնվազն 20 միլիարդ դրամ: ՀԱԿ-ը նշում է, որ Հայաստանում ՏՏ արդյունաբերության զարգացման գործում պետությունը դեռևս լուրջ ինստիտուցիոնալ ներդրում և մասնակցություն չի ունեցել՝ ընդգծելով, որ կառավարության աջակցությունը ՏՏ արդյունաբերության զարգացման նպատակների իրագործման համար պետք է իրականացնել բարձր տեխնոլոգիաներին պետական աջակցության քաղաքականություն որոշ ուղղություններով:«Հայ Ազգային Կոնգրես»-ն առաջարկում է ՏՏ և այլ բարձր տեխնոլոգիաների արդյունաբերության զարգացմանն աջակցելու նպատակների Բարձր տեխնոլոգիաների (ներառյալ ՏՏ) բնագավառում 2020 թվականին հատկացնել առնվազն 20 միլիարդ դրամ, այնուհետև աստիճանաբար բարձրացնելով աջակցության չափը։ Այդ միջոցների օգտագործման ուղղությունները որոշելու նպատակով, ստեղծել միջգերատեսչական խորհուրդ ԲՏԱՆ, ԿԳՄԵՍ, ԷՆ և ՊՆ նախարարությունների մասնակցությամբ: Միջոցներ ձեռնարկել Հայաստանի և Արցախի հեռուստահաղորդակցական համակարգում 5G օպերատոր ներգրավելու համար:Ինչպես նաև առաջակում է ստեղծել պետություն-մասնավոր գործընկերություն (PPP)՝ օրենքի հիման վրա գործող պետական բաժնեմասով տեղեկատվական և այլ բարձր տեխնոլոգիաների զարգացմամբ զբաղվող ձեռնարկություններ, որոնք կկենտրոնանան արհեստական ինտելեկտի, նանոտեխնոլոգիայի և ռազմավարական նշանակություն ունեցող այլ տեխնոլոգիաների զարգացման և կիրառման վրա, մասնավորապես, ռազմարդյունաբերական նպատակներով։Խստացնել մտավոր սեփականության պաշտպանության օրենսդրությունը ու իրավակիրառումը, կտրուկ բարձրացնել էկոնոմիկայի նախարարության մտավոր սեփականության գործակալության ֆինանսավորումը, նպատակ ունենալով այն վերակառուցել, ընդգրկելով բարձրորակ մասնագետների մեծ անձնակազմ:Ըստ տարածած հաղորդագրության, ՀԱԿ-ը առաջարկում է նաև բացել Հայաստանը ֆինանսական և տվյալների կառավարման նորագույն տեխնոլոգիաների համար, ինչպիսիք են բլոքչեյնը և գաղտնարժույթները: Ազատականացնել արտաքին տնտեսական գործունեությունը և ՏՏ ոլորտների սպառողական հարաբերությունները, թեթևացնելով արժութային կարգավորման սահմանափակումները։«Հայ ազգային կոնգրես» կուսակցությունն առաջարկում է հանրակրթական համակարգում այսօրվա «Ինֆորմատիկա» առարկան փոխարինել «Ժամանակակից տեխնոլոգիաներ» դասընթացով: Նախկինում էլեկտրոնիկայի արտադրության գործարանների լքված շենքերում իրականացնել միկրո ՏՏ-պարկերի ստեղծման ծրագիր:«Տուրիզմի զարգացման ծրագրերում շեշտադրում կատարել այնպիսի հյուրանոցների, բիզնես հանդիպավայրերի և սպասարկման ենթակառուցվածքի զարգացման վրա, որը թույլ կտա Հայաստանը դարձնել ՏՏ և բարձր այլ տեխնոլոգիական համաշխարհային համայնքի համար քննարկումների, կոնֆերանսների և հանդիպումների համար նշանակետ հավաքատեղի։ Ակտիվ մասնակցությամբ միջազգային կոնֆերանսներին և ցուցահանդեսներին և հայաստանյան ընկերություններին աջակցությամբ նպաստել Հայաստանի բրենդինգին՝ որպես առաջատար տեխնոլոգիական տերության», - ասված է ՀԱԿ-ի տարածած հաղորդագրությունում։"
ՏՏ ոլորտ,Արշակյան․ 2024թ․ հայաստանյան software-ի ու hardware-ի ծավալը կարող է հասնել 400 մլն դոլարի," Freedom House իրավապաշտպան կազմակերպության 2019 թվականի Համացանցի ազատության զեկույցի համաձայն, Հայաստանում ինտերնետն ազատ է: Փորձագետները Հայաստանին 100 հնարավորինից 76 միավոր են հատկացրել:Մեդիափորձագետ Սամվել Մարտիրոսյանը «Ազատության» հետ զրույցում նկատեց, որ օրինակ՝ այն, որ Հայաստանում առանց անձնագրի հնարավոր չէ հեռախոսի սիմ քարտի ձեռքբերում, կազմակերպության չափորոշիչներով ազդում է ազատության ցուցիչի վրա:«ԱՄՆ-ն երկիր է, որ էլի շատ լուրջ է նայում ազգային անվտանգությանը, բայց այնտեղ կարողանում են կանխավճարային սիմ քարտեր առնել, հեռախոսն էլ հետը, որն ամրագրված չի ինչ-որ մարդուն»,- մանրամասնեց նա։Երկրում համացանցի ազատությունը որոշելիս հաշվի են առնվում բազմաթիվ գործոններ՝ԶԼՄ-ների ազատությունից մինչև բնակչության համար ինտերնետի հասանելիություն: Մեդիափորձագետը նշեց, որ ցուցանիշների առումով անկում է արձանագրվել ոչ միայն ավտորիտար, այլ նաև ժողովրդավարական որոշ երկրներում, քանի որ օրինակ՝ ֆեյք լուրերի դեմ պայքարող կամ նմանօրինակ այլ նախաձեռնությունները միջազգային կազմակերպությունը որոշ դեպքերում ևս սահմանափակում է համարում:«Բազմիցս ինչ-որ մարդիկ, նաև քաղաքական գործիչներ խոսում են նրա մասին, որ պետք է սահմանափակումներ մտցնել, որովհետև այսպես էլ հնարավոր չի, այս ինչ կյանք է, հայհոյում են, ֆեյքերի դեմ օրենք պետք է մտցնել, պայքարել, բայց ամեն մի նման օրենք, բնականաբար, թույլ է տալիս իրեն օգտագործել նաև այլ բաների համար, օրինակ՝ դա տեսականորեն դառնում է մեխանիզմ քաղաքական ճնշումների համար։ Հեռու գնալ պետք չի, ԱՊՀ ամբողջ տարածքը նմանատիպ օրենսդրություններով հեղեղված է, իրենք այդ օրենքները միշտ ստեղծում են բարի նպատակներով, բայց օգտագործում լրիվ ուրիշ նպատակներով»,- շեշտեց Սամվել Մարտիրոսյանը։Երևանի մամուլի ակումբի նախագահ Բորիս Նավասարդյանն էլ նկատեց՝ սա համացանցի ազատության մասին զեկույց է, ինչն օբյեկտիվ է համարում, բայց նույն զեկույցում խոսվում է նաև այն մասին, որ ավանդական ԶԼՄ-ների ոլորտում մեծ առաջընթաց չի գրանցվել: Նավասարդյանը իշխանափոխությունից հետո վերջին մեկուկես տարվա ընթացքում ավելի դինամիկ փոփոխություններ էր ակնկալում։ Նրա կարծիքով, անհերքելի է, որ կա օրենսդրական նախաձեռնությունների կարիք։«Կան ճիշտ գաղափարներ, նախաձեռնություններ, որոնք որոշակի ուշադրության արժանանում են, բայց կոնկրետ գործողություն այս մեկուկես տարվա ընթացքում չի արվել։ Չկա այնպիսի միջազգային փորձ, որը կարող ենք ուղղակի վերցնել ու մեխանիկորեն տեղափոխել մեզ մոտ»,- ասաց նա։Բորիս Նավասարդյանը նաև ուշադրություն հրավիրեց այն հանգամանքի վրա, որ այս առումով կա գիտելիքի, պրակտիկայի վերլուծության փորձի պակաս, առանց որի դժվար է առաջ տանել օրենսդրական բարեփոխումները. «Բնականաբար, կան անորոշություններ և կասկածներ որոշում ընդունողների մոտ։ Եթե իրենք համոզված չեն, որ այդ քայլն անհրաժեշտ է, ձգում են և այդ քայլը չեն կատարում»,- հավելեց Երևանի մամուլի ակումբի նախագահը։Զեկույցի գնահատականին ֆեսյբուքյան գրառմամբ անդրադարձել էր նաև վարչապետ Նիկոլ Փաշինյանը. «Հայաստանը աննախադեպ առաջընթաց է գրանցել և Ֆրանսիայի հետ կիսում է 8-րդ հորիզոնականը: Ըստ զեկույցի՝ Հայաստանն այն 3 երկրներից մեկն է, որը 2019-ին գրանցել է ամենամեծ առաջընթացը», - գրել է Փաշինյանը, ով նաև հիշեցրել է, որ 2017 թվականին Հայաստանը մասամբ ազատ համացանց ունեցող երկրների շարքում էր:  "
ՏՏ ոլորտ,ՀԱԿ-ը առաջարկում է 2020-ին բարձր տեխնոլոգիաների բնագավառին հատկացնել առնվազն 20 մլրդ դրամ," Հայաստանում ինտերնետի վերահսկման և անձնական իրավունքների ոտնահարման վտանգի մասին են ահազանգում մի շարք մասնագետներ: Բանն այն է, որ Հանրային ծառայությունները կարգավորող հանձնաժողովը (ՀԾԿՀ) վերջերս մի որոշման նախագիծ է հրապարակել, որով սահմանվում են ինտերնետ պրովայդերների արխիվների պահպանման մի շարք չափանիշներ։Հիմքում «Էլեկտրոնային հաղորդակցության մասին» 2005 թվականին ընդունված օրենքն է, դրան էլ գումարել են հանրային ու ազգային անվտանգության շահերի պաշտպանության անհրաժեշտությունն ու ստացել մի նախագիծ, որի այս տեսքով ընդունումից հետո Հայաստանում գործող բոլոր պրովայդերները պարտավոր կլինեն երկու տարվա կտրվածքով պահպանել մի շարք տեղեկություններ՝ բաժանորդների IP հասցեները, պորտի համարները, հեռախոսահամարները, բաժանորդների շարժական սարքերի մասին տվյալներ,էլեկտրոնային հասցեները, հաղորդակցությունների ամսաթիվը, ժամը։ՀԾԿՀ-ի նախագիծը վտանգավոր է համարում Ինֆորմացիայի ազատության կենտրոնի հիմնադիր Շուշան Դոյդոյանը, ասում է՝ այն վերաբերում է մարդու անձնական տվյալների պաշտպանության ոլորտին: Դոյդոյանի տպավորությամբ՝ նախագիծը մշակելիս դա հաշվի չեն առել, ուստի այս ոլորտում կարգավորումները պիտի օրենսդրական լինել, այլ ոչ ենթաօրենսդրական ակտի տեսքով:«Մեխանիզմը, որով ընտրվել է հարցի կարգավորումը, ի սկզբանե սխալ է: Բոլոր դեպքերում, իմ ընկալումն այնպիսին է, որ հանձնաժողովը լավ չի պատկերացնում ընդհանրապես այս հարցի ողջ խորությունը և ծավալը և նայում է զուտ մակերեսորեն, որպես տեխնիկական հարց՝ «ինչ ա եղել, արխիվվորենք, պահենք, մեկ էլ տեսար՝ մի օր մեկին պետք էղավ, կհանենք, կտանք»: Մինչդեռ մենք այս պարագայում դնում ենք վերահսկողության յուրաքանչյուր անհատի, ով այս հասարակության անդամ է, նրա բոլոր քայլերը վիրտուալ տիրույթում», - «Ազատության» հետ զրույցում ասաց Ինֆորմացիայի ազատության կենտրոնի հիմնադիրը:Մինչդեռ հանձնաժողովից հայտնում են՝ Էլեկտրոնային հաղորդակցության մասին օրենքով տեղեկությունների պահպանումը նախատեսված է, սակայն դրա իրականացման կարգավորումները չկային, իրենց ներկայացրած նախագիծը հենց այդ խնդիրը լուծելուն է միտված։ Հանձնաժողովի անդամ Սեդա Շահինյանն ընդգծում է՝այս կարգավորմամբ պրովայդերները բովանդակությունը չեն պահպանելու, այսինքն՝ օգտատերերը կարող են չանհանգստանալ, որ, օրինակ, իրենց նամակագրությունները կարխիվացվեն: Քանի որ դա ոչ միայն առկա չէ նախագծում, այլ նաև դուրս է հանձնաժողովի իրավասությունների տիրույթից», - «Ազատության» հետ զրույցում ասաց ՀԾԿՀ անդամը:Շահինյանի խոսքով՝ իրենք հիմա սպասում են պրովայդերների արձագանքին, ասում է՝ նախագիծը դեռ վաղ քննարկման փուլում է․ - «Քննարկենք, հասկանանք՝ ի վերջո, էս կարգավորումների շրջանակը ինչպիսին պետք է լինի և ինչ սահմաններ պիտի ունենա»:Տեղեկատվական անվտանգության փորձագետ Սամվել Մարտիրոսյանի գնահատմամբ՝ կարգավորումների նախագիծը ինտերնետի ազատ օգտագործման խստացման փորձ է: Ըստ փորձագետի՝ պետությունը պիտի հիմնավորի, թե ինչու է այդ քայլին դիմում: Եթե պետությունը փորձում է կիբերհանցագործությունները կանխել ապա, ընդգծեց Մարտիրոսյանը, «փորձված կիբեր կրիմինալը էս մեթոդներով չի բացահայտվի, որովհետև իմացող մարդը կշրջանցի»:Փորձագետի խոսքով՝ մեկ այլ լուրջ խնդիր կա․ - «Փաստացի իմ տվյալները հավաքագրվում են, որ կարող է ես հանցագործություն կատարեմ, ու հետո հետին թվով դա օգտագործվի: Սա մի քիչ սկզբունքային հարց է, ու կարծում եմ՝ նույնպես ենթադրում է քննարկում»:Մարտիրոսյանը համաձայն է Դոյդոյանի հետ՝ հարցը պիտի օրենսդրական կարգավորում ստանա։ Ինչ վերաբերում է այս ամենի հենց տեխնիկական մասին, փորձագետը շեշտում է՝ ակնհայտ է որ փոքր պրովայդերները լուրջ ծախսի տակ են ընկնում․ - «Կարող է, օրինակ, սնանկանան ինչ-որ պրովայդերներ, կամ ինտերնետի գինը աճի: Չգիտեմ, չեմ տեսել ուսումնասիրություն ու համոզված եմ, որ ուսումնասիրության չկա»:ՀԾԿՀ-ից հավելում են՝ իրենք էլ չգիտեն, թե այս ամենը որքան կարժենա պրովայդերների համար, քննարկումների են սպասում։Այն, որ փոքր պրովայդերները հնարավոր է խնդիր ունենան, ընդունում է նաև Բարձր տեխնոլոգիական արդյունաբերության նախարար Հակոբ Արշակյանը: ԱԺ հարցուպատասխանի ընթացքում անդրադառնալով այս նախագծին, նախարարն ասաց՝ երկու տարի այդքան տվյալներ պահպանելու համար համապատասխան սարքավորումներ են պետք:«Գյուղական համայնքներում, փոքր համայնքներում այս պրովայդներները կարող են խնդիր ունենալ, որը, կարծում եմ, էդքան էլ մեր շահերից չի բխում՝ փոքր և միջին բիզնեսի զարգացման և ինտերնետի տարածման տեսանկյունից», - խորհրդարանում հայտարարեց նախարարը:  "
ՏՏ ոլորտ,"Նավասարդյան. Համացանցի ազատության առումով կան ճիշտ գաղափարներ, բայց կոնկրետ գործողություն չի արվել"," Հայաստանում 2019 թվականի երկրորդ եռամսյակում ֆիշինգային գրոհների բախվել է օգտատերերի 8,73 տոկոսը, իսկ Ադրբեջանում՝ 8,39 տոկոսը, այն դեպքում, երբ առաջին եռամսյակում նման գրոհների այդ երկրներում ենթարկվել է օգտատերերի 8,2-ական տոկոսը։ «Կասպերսկի» ընկերության Հայաստանի ներկայացուցչության հաղորդագրության համաձայն՝ Վրաստանում էլ ֆիշերները գրոհել են օգտատերերի 13,87 տոկոսին՝ առաջին եռամսյակի 14,76 տոկոսի փոխարեն. այդ ժամանակ այդ ցուցանիշով Վրաստանը զբաղեցրել է 10-րդ տեղն աշխարհում։«Կասպերսկի» ընկերության լուծումների «Հակաֆիշինգ» համակարգը 2019-ի երկրորդ եռամսյակում կանխել է ֆիշինգային կայքեր օգտատերերի անցնելու գրեթե 130 միլիոն փորձ, ինչը 18 միլիոնով ավելին է, քան առաջին եռամսյակում, ասված է հաղորդագրությունում:Ինչպես նշում են փորձագետները, կիբերհանցագործները հատուկ են ստեղծում «շահավետ առաջարկներով» ֆիշինգային վեբ-կայքեր, որպեսզի «գայթակղված» օգտատերերը, ոչինչ չկասկածելով, այդ կայքերին տրամադրեն իրենց անհատական տվյալները՝ էլեկտրոնային փոստի մուտքանուններն ու գաղտնաբառերը, հեռախոսահամարները և նույնիսկ բանկային քարտերի տվյալները, ինչը չարագործների համար ուղիղ ճանապարհ է բացում դեպի օգտատերերի բանկային հաշիվները։ Հետևաբար, օգտետերերը չպետք է կորցնեն զգոնությունը, չարձագանքեն կասկածելի առաջարկներին և չանցնեն էլեկտրոնային նամակների, սոցիալական ցանցերի, մեսինջերների և կայքերի կեղծ հղումներով, չտրամադրեն իրենց հաշվառման տվյալներն ում պատահի։ Անհրաժեշտ է հաշվի առնել, որ ֆիշինգային կայքեր այցելությունները կանխում է հակավիրուսում միացված «Հակաֆիշինգ» համակարգը, ասված է հաղորդագրությունում:    "
ՏՏ ոլորտ,Մասնագետներն ահազանգում են Հայաստանում ինտերնետի վերահսկման վտանգի մասին," Տեղեկատվական տեխնոլոգիաների համաշխարհային համաժողովն ավարտեց։ Հոկտեմբերի 6-ից մեկնարկած համաժողովի կազմակերպիչներն արդեն խոսում են արդյունքներից. երեք օրվա ընթացքում բազմաթիվ պայմանավորվածություններ ոլորտի միջազգային ու հայաստանյան ընկերությունների միջև։Համաժողովի կազմակերպչական կոմիտեի նախագահ Ալեքսանդր Եսայանը կարծում է՝ համաժողովը կնպաստի բարձրացնել Հայաստանի ճանաչելիությունը՝ որպես տեղեկատվական տեխնոլոգիաների ոլորտում մեծ ներուժ ունեցող երկիր։«Ավելի շատ սա հարթակ է, որտեղ մենք կարում ենք ներկայացնենք, թե ինչով է Հայաստանը տարբերվում մյուս երկրներից, ինչը կարծում եմ՝ մեզ հաջողվել է ու ինքն իր արդյունքները շարունակական դեռ տալու է», - նշեց Եսայանը։Տեղեկատվական տեխնոլոգիաների քարտեզում Հայաստանի դիրքերն ավելի են բարելավվել հենց WCIT-ի շնորհիվ, համոզված է Ինֆորմացիոն տեխնոլոգիաների ձեռնարկությունների միության նախագահը։ Կարեն Վարդանյանն ասում է՝ համաժողովի արդյունքներն ավելի ուշ տեսանելի կլինեն։«Բազմաթիվ մարդիկ գիտեմ, որ մի քանի ուղղությամբ հայկական ընկերությունների հետ հենց հիմա բանակցությունների մեջ են, ես կարծում եմ՝ դրա արդյունքները կերևա մեկ տարի, երկու տարվա կտրվածքով, որովհետև պարզ է, որ կոմերցիոն բանակցությունները, եթե էսօր են սկսվել, ապա նրանք կավարտվեն մի քանի ամսվա մեջ, մինչև իրականացվեն մեկ, երկու տարի պետք է», - ասաց Վարդանյանը։Տեղեկատվական տեխնոլոգիաների ոլորտի միջազգային ամենահեղինակավոր համաժողովին մասնակցելու համար 70 երկրից Հայաստան են ժամանել 6 հազար հյուրեր, նրանց թվում են ՏՏ ոլորտի հեղինակավոր դեմքեր։ System of a Down ռոք խմբի հիմնադիր և մենակատար Սերժ Թանկյանն ու ամերիկահայ հեռուստաաստղ Քիմ Քարդաշյանը ևս Հայաստանում են համաժողովի առիթով։ "
ՏՏ ոլորտ,Ֆիշերներն ավելի հաճախ են գրոհում հայաստանցի օգտատերերին," Հինգերորդ սերնդի բջջային կապը՝ կամ 5G տեխնոլոգիան, առանցքային տեխնոլոգիական հարթակ է, որը գալիս է փոխարինելու Հայաստանում տարածված 3G և 4G ցանցերին և խոստանում է կապի հեղափոխական արագություն, գաղտնալսումներից պաշտպանվածության ավելի բարձր մակարդակ, կապի ավելի մեծ խտություն:Ենթադրվում է, որ 5G տեխնոլոգիան կապահովի միլիարդավոր սարքերի մուտքը ինտերնետ և հնարավոր կդարձնի այսպես ասած՝ «Ինտերնետային սարքերի» աշխարհը, որտեղ ավտոմեքենայից մինչև միկրոալիքային վառարան կաշխատեն օնլայն ռեժիմով ու պատրաստ կլինեն կատարելու իրենց տիրոջ ցանկացած հրաման՝ աշխարհի ցանկացած կետից: Հեղահաղորդակցության ոլորտի առաջատար ընկերություններից մեկի՝ «Էրիքսոնի» Եվրոպայի և Լատինական Ամերիկայի տեխնոլոգիական հարցերով գլխավոր տնօրեն Խավիեր Գարսիա Գոմեզը, ով Հայաստանում է Տեղեկատվական տեխնոլոգիաների համաշխարհային կոնգրեսին մասնակցելու նպատակով, փաստում է՝ այս տեխնոլոգիան մեծ արագությամբ տարածվում է Արևելյան Ասիայում, Միացյալ Նահանգներում, իսկ առաջիկա 1.5-2 տարիների ընթացքում ակնկալվում է նաև 5G ցանցերի տարածումը Եվրոպայում և մեր տարածաշրջանում: «Եվրոպայի դեպքում այս գործընթացը մի փոքր ավելի դանդաղ է ընթանում, բայց ես վստահ եմ, որ կարճ ժամանակ անց մենք կտեսնենք դա նաև Արևելյան Երվոպայում: Հավանաբար առաջիկա 1.5-2 տարվա ընթացքում այս տեխնոլոգիան կտեսնենք նաև աշխարհի այս հատվածում», - «Ազատության» հետ զրույցում մեկնաբանեց Խավիեր Գարսիա Գոմեզը:«Էրիքսոն» ընկերության ներկայացուցիչը վստահ է՝ եթե Հայաստանը իսկապես լրջորեն է տրամադրված տեղեկատվական տեխնոլոգիաների ոլորտը զարգացնելու հարցում, եթե Հայաստանում մտադիր են զարգացնել արհեստական բանականությունն ու մեքենայական ուսուցումը, երկիրը պետք է ներդրում կատարի 5G տեխնոլոգիաների զարգացման մեջ․ - «Եթե, օրինակ, Եվրոպան հետ մնա 5G տեխնոլոգիայում ներդրում կատարելու հարցում, դա կազդի մեր արդյունաբերության մրցակցային կարողությունների վրա՝ համեմատած Ասիայի, համեմատած Ամերիկայի հետ: Այնպես որ, սա միայն արագ ինտերնետի տեխնոլոգիա չէ, սա ազդելու է տնտեսության մրցակցայնության վրա ողջ առաջիկա հարյուրամյակում»:Հայաստանյան բջջային օպերատորները՝ Ucom-ը, Վիվասել-ՄՏՍ-ը և Բիլայնը, «Ազատության» հետ զրույցներում պնդեցին՝ հայաստանյան շուկան դեռևս պատրաստ չէ 5G ցանց ներդնելու:Ucom-ի տնօրեն Հայկ Եսայանը հիշեցնում է՝ 4G տեխնոլոգիաների ներդրման հարցում էլ Հայաստանն առաջատարներից էր: - «Եղել ենք թոփ 11 երկրների շարքում, ով նման ծառայություն է տրամադրել», - վստահեցրեց Եսայանը:Ինչ վերաբերում է 5-րդ սերնդի ցանցին, Ucom-ի տնօրենը վստահ է՝ ի վերջո ցանկացած պարագայում գնալու ենք ցանցի տրանսֆորմացիային, պարզապես հայաստանցիները դեռևս պատրաստ չեն մասսայաբար ձեռք բերել նորագույն, թանկարժեք հեռախոսներ, որոնք կկարողանան աշխատել հինգերորդ սերնդի ցանցում․ - «Պիլոտային տարբերակ՝ այո՛, այսօր էլ կարող ենք անել: Օրինակ՝ 5G-ի առավելությունը արագությունն է լինելու բաժանորդի համար, որովհետև այսօր մյուս լուծումները, որ 5G-ն տալիս է այսօր՝ բաժանորդը դրա կարիքը չունի: Այսօր մենք Երևան քաղաքի կենտրոնում մինչև 1 Gbit թողունակություն ունենք wireless-ի, որից քիչ հեռախոսներ են տեխնիկապես պատրաստ օգտվել: Ինչ վերաբերում է՝ 5G-ին, ընդհանրապես ցանցում դեռևս չկան հեռախոսներ, որոնք կարող են 5G ընդունել: Մինչև այս փոփոխությունը չլինի․․․ դա գալիս է սոցիալակն իրավիճակից և հեռախոսների փոխելիության ժամկետի մեծությունից Հայաստանում»:
Հայկ Եսայանը, միևնույն ժամանակ, նշում է՝ Հայաստանում լրջորեն քննարկվում է նոր սերնդի ցանցին անցման հնարավորությունը:«Այս պահին Հանրային ծառայությունները կարգավորող հանձնաժողովը, իմ ունեցած ինֆորմացիայով, բավականին բուռն կերպով քննարկում է 5G մոդելները: Վստահ եմ, որ ճիշտ լուծում կգտնեն», - նշեց Եսայանը:No media source currently available
"
ՏՏ ոլորտ,Տեղեկատվական տեխնոլոգիաների համաշխարհային համաժողովն ավարտվեց ," Այսօր Երևանում՝ Կարեն Դեմիրճյանի անվան մարզահամերգային համալիրում տեղի ունեցավ Տեղեկատվական տեխնոլոգիաների 23-րդ համաշխարհային համաժողովի (WCIT 2019) պաշտոնական բացման արարողությանը:Բացման ելույթով հանդես եկավ վարչապետ Նիկոլ Փաշինյանը, ով, ողջունելով համաժողովի մասնակիցներին և հյուրերին «համաշխարհային նշանակության այս հավաքի բացման առիթով», մասնավորապես ասաց․«Մեզ համար մեծ պատիվ է և հաճույք այսպիսի համաժողով հյուրընկալելը, որովհետև այն շատ լավ առիթ է ձեզ և ձեր միջոցով միջազգային հանրության հետ խոսելու Հայաստանը բարձր տեխնոլոգիական արդյունաբերական երկիր դարձնելու մեր ռազմավարության մասին, և ես հույս ունեմ՝ մեր երկրում անցկացրած մի քանի օրերի ընթացքում դուք կզգաք այն նոր էներգիան և մթնոլորտը, որ մեր երկիրը համակել է նախորդ տարի Հայաստանում տեղի ունեցած ոչ բռնի, թավշյա, ժողովրդական հեղափոխությունից հետո։Ուզում եմ ընդգծել, որ այդ հեղափոխությունը տեղի ունեցավ ապակենտրոնացման միջոցով, ինչի արդյունքում Հայաստանը համաշխարհային քարտեզի վրա դարձավ ժողովրդավարության կենտրոն։Քաղաքական հեղափոխությունից հետո այժմ մենք գտնվում ենք տնտեսական հեղափոխության շրջափուլում, որը նույնպես տեղի է ունենում ապակենտրոնացման շնորհիվ, որովհետև մենք տնտեսական հեղափոխության հիմնական միջոց համարում ենք յուրաքանչյուր քաղաքացու անհատական ջանքը, անհատական նախաձեռնությունը, որը նա անում է ոչ թե կառավարության հրահանգով, այլ իր անձնական որոշումներով, իր անձնական նպատակներով և ամբիցիաներով»։«Մեր երկրի տնտեսությունը տպավորիչ աճ է գրանցում, այս պահին ունենք 7 տոկոս տնտեսական աճ, մեր երկրում տուրիզմը տպավորիչ աճ է գրանցում, այս տարի ունենք տուրիզմի շուրջ 13 տոկոս աճ, տպավորիչ աճ է գրանցում նաև տեխնոլոգիական ապրանքների արտահանումը. առաջին յոթ ամսվա կտրվածքով միջին տեխնոլոգիատար ապրանքների արտահանումը մեր երկրից աճել է 40.9 տոկոսով, իսկ բարձր տեխնոլոգիատար ապրանքների արտահանումը՝ 34.4 տոկոսով», - ասաց վարչապետը՝ շարունակելով․ - «Այս ամենը մեզ վստահություն է տալիս, որ Հայաստանում տեղի ունեցող տնտեսական հեղափոխությունն իր հերթին կհանգեցնի տեխնոլոգիական հեղափոխության, և մենք կկարողանանք Հայաստանը դարձնել տեխնոլոգիական, նորարարական առաջատար երկրներից մեկն աշխարհում, իսկական տեխնոլոգիական կենտրոն»։«Այս նպատակը մեզ հասանելի և իրատեսական է թվում նաև այն պատճառով, որ հայ ժողովրդի բազմաթիվ զավակներ տեխնոլոգիական հանրահայտ նորարարությունների հեղինակներ են», - նշեց Փաշինյանը՝ թվարկելով․«1853 թվականին մեր հայրենակից Հովհաննես Ղուկասյանն ստեղծեց կերոսինային լամպը՝ այսպիսով նոր ուժ հաղորդելով տեխնոլոգիական լուսավորության դարաշրջանին, հեղափոխություն իրականացնելով մարդկանց առօրյա կյանքում։1854 թվականին մեր հայրենակից Քրիստափոր Տեր-Սերոբյանն ստեղծեց ԱՄՆ դոլարի կանաչ գույնը, և այդ կանաչը մինչև հիմա համարվում է դոլարի բացառիկ գույն։1911 թվականին մեր հայրենակից Գաբրիել Կազանչյանն ստեղծեց մազեր չորացնող սարքավորումը՝ բոլորիս հայտնի ֆենը։1916 թվականին մեր հայրենակից Ստեփան Ստեփանյանն ստեղծեց մեխանիկական բետոնախառնիչը, որը ժամանակակից աշխարհում նույնքան տարածված է, որքան ֆենը։1930-ականներին մեր հայրենակից Հովհաննես Ադամյանը ձևակերպեց և ստեղծեց այն ալգորիթմը, տեխնոլոգիան, որը հնարավոր դարձրեց գունավոր հեռուստացույցների ստեղծումը։ Ժամանակակից աշխարհը դժվար է պատկերացնել առանց գունավոր հեռուստացույցի, դոլարի կանաչի, ֆենի, կամ մեխանիկական բետոնախառնիչի։1931 թվականին, մեր հայրենակից Ասատուր Սաֆարյանն ստեղծեց ավտոմեքենաների ավտոմատ փոխանցման տուփը՝ նոր հեռանկարներ բացելով ավտոմոբիլաշինության հետագա զարգացման համար։1939 թվականին մեր հայրենակից Լյութեր Գևորգ Սիմիջյանն ստեղծեց բոլորիս հայտնի բանկոմատը, որը նույնքան տարածված է ժամանակակից աշխարհում, որքան դոլարը, որքան ֆենը, որքան բետոնի մեխանիկական խառնիչը, որքան գունավոր հեռուստացույցը, ավտոմատ փոխանցումատուփով ավտոմեքենան։1960-ականներին մեր հայրենակից Միքայել Տեր-Պողոսյանը դարձավ տոմոգրաֆիայի հիմնադիրներից մեկը, որը հեղափոխական նշանակության նորարարություն էր առողջապահության ոլորտում։1970-ականներին մեր հայրենակից Ռայմոնտ Տամատյանն ստեղծեց մագնիսական ռեզոնանսային սկանավորման սարքը, որը մի նոր հեղափոխություն դարձավ առողջապահության ոլորտում։Այս երկու հայտնագործությունները միլիոնավոր, հարյուր միլիոնավոր կյանքեր են փրկել ամբողջ աշխարհում, բարելավել են հարյուր միլիոնավոր մարդկանց կյանքի որակը։1995 թվականին մեր հայրենակից Էմիկ Ավակյանն ստեղծեց հաշմանդամություն ունեցող անձանց համար նախատեսված ինքնագնաց սայլակը՝ փոխելով հաշմանդամություն ունեցող միլիոնավոր մարդկանց կյանքը։2006 թվականին մեր հայրենակից Յուրի Օգանիսյանը հայտնաբերեց Մենդելեևի պարբերական աղյուսակի 118-րդ քիմիական տարրը, որը հենց գիտնականի պատվին կոչվում է ogannesson»:«Այս թվարկումը դեռ երկար կարելի է շարունակել՝ հիշատակելով աշխարհահռչակ «Միգ» ինքնաթիռների հեղինակ Արտյոմ Միկոյանին, ամերիկյան բանակում օգտագործվող հակագազերի հեղինակ Արթուր Բլբուլյանին, պլաստիկ վիրաբուժության համահիմնադիրներից մեկին՝ Վարազդատ Կազանջյանին, ժամանակակից միալծակ ծորակի հեղինակ Ալեքս Մանուկյանին», - ասաց վարչապետը: - «Այս ամենը և այն փաստը, որ խորհրդային առաջին համակարգիչը՝ «Նաիրի» անունով ստեղծվել է Հայաստանում, այն փաստը, որ մեր բազմաթիվ հայրենակիցներ գործուն մասնակցություն են ունեցել խորհրդային և ամերիկյան տիեզերական ծրագրերում, այն փաստը, որ այսօր էլ համաշխարհային տեխնոլոգիական, նորարարության ոլորտում մեր շատ հայրենակիցներ լրջագույն հաջողություններ են գրանցում, մեզ վստահություն է տալիս, որ Հայաստանն իսկապես դառնալու է տեխնոլոգիական ոլորտի կարևոր կետերից մեկն աշխարհում, կարևոր կենտրոններից մեկն աշխարհում»։«Այս նպատակով մենք ընդարձակ հարկային արտոնություններ ենք նախատեսել Հայաստանում նոր ստեղծվող տեխնոլոգիական ընկերությունների համար, որոնք մինչև 2023 թվականն ազատված են շահութահարկից և վճարում են ընդամենը տասը տոկոս եկամտային հարկ։ Որպես արդյունք՝ մեր երկրում տեղեկատվական տեխնոլոգիաների ոլորտը վերջին յոթ տարում աճել է շուրջ հինգ անգամ և ամեն տարի կայուն 20-25 տոկոսանոց աճ է գրանցում։Մենք խնդիր ենք դրել լրջորեն զարգացնել կրթությունը՝ սկսած նախակրթարաններից մինչև մագիստրատուրա և ասպիրանտուրա և ասում ենք, որ մեր երկրում կրթությունը պետք է դառնա ազգային ապրելակերպ՝ այն տրամաբանությամբ, որ մեր երկրում մարդը երբեք ու երբեք չպետք է դադարի սովորել և մեր բոլորի՝ սկսած վարչապետից ավարտած համակարգչային օպերատորով, կրթական ցենզը, պրոֆեսիոնալ մակարդակն ամեն հաջորդ օր պետք է ավելի բարձր լինի, քան նախորդ օրը», - հայտարարեց Հայաստանի վարչապետը:«Մենք հավատում ենք, որ Հայաստանը կարող ենք դարձնել դրախտ տաղանդավոր մարդկանց համար», - ասաց Նիկոլ Փաշինյանը:«Ինչպես երկար տարիներ, աշխարհի տարբեր երկրներ՝ Ֆրանսիան, Ռուսաստանը, Ամերիկայի Միացյալ Նահանգները, Սինգապուրը, Մեծ Բրիտանիան, Հնդկաստանը, Իրանը, բազմաթիվ այլ երկրներ սեփական տաղանդը զարգացնելու և դրսևորելու, կրթություն ստանալու և հայտնագործություններ անելու հնարավորություն են տվել Հայոց ցեղասպանությունից մազապուրծ մեր բազմաթիվ հայրենակիցների, որոնց մի մասին ես հիշատակեցի որպես համաշխարհային նշանակության նորարարությունների հեղինակների, այնպես էլ հիմա՝ ազատ և զարգացող ինքնիշխան Հայաստանի Հանրապետությունը դառնում է ավելի ու ավելի գրավիչ երկիր տեխնոլոգիական, կրթական, նորարարական ներդրումների, գործունեության և կրթության համար։Մենք ընդամենն ամիսներ առաջ ստեղծել ենք նոր՝ Բարձր տեխնոլոգիական արդյունաբերության նախարարություն, որպեսզի ոլորտով հետաքրքրված բոլոր մասնագետները, սկսնակները, ներդրողներն ու գործընկերներն իմանան, նրանց համար կոնկրետ լինի, թե Հայաստանում որն է իրենց հասցեն», - հայտարարեց վարչապետը:Նիկոլ Փաշինյանը բոլոր ներկաներին հաջողություններ մաղթեց «բարձր տեխնոլոգիաների միջոցով աշխարհն ավելի մարդասեր, ավելի աստվածավախ, ավելի քաղաքակիրթ ու հանդուրժող դարձնելու գործում»։Աշխարհում տեղեկատվական տեխնոլոգիաների ոլորտի խոշորագույն իրադարձությանը, որն այս տարի հյուրընկալվում է Երևանում՝ Հայաստանի կառավարության բարձր հովանու ներքո և աջակցությամբ, մասնակցում են 70 երկրից ժամանած ավելի քան 2500 առաջնորդներ, նորարարներ, քաղաքական գործիչներ, հետազոտողներ, արվեստի և շոու բիզնեսի ներկայացուցիչներ։WCIT 2019-ը կշարունակվի մինչև հոկտեմբերի 9-ը։Համաժողովը կազմակերպում է Առաջատար տեխնոլոգիաների ձեռնարկությունների միությունը։ Տեղեկատվական տեխնոլոգիաների համաշխարհային համաժողովը հիմնադրվել է 1978 թվականին՝ Տեղեկատվական տեխնոլոգիաների և ծառայությունների համաշխարհային դաշինքի կողմից: Համաժողովն անցկացվում է երկու տարին մեկ անգամ:
 "
ՏՏ ոլորտ,Հայաստանյան շուկան դեռևս պատրաստ չէ 5G ցանցի համար․ Հայկ Եսայան," Երևանի Հանրապետության հրապարակում կազմակերպված աննախադեպ համերգով րոպեներ առաջ տրվեց Տեղեկատվական տեխնոլոգիաների համաշխարհային համաժողովի (WCIT 2019) մեկնարկը:Հատուկ միջոցառման համար Հայաստանի պետական սիմֆոնիկ նվագախմբի գեղարվեստական ղեկավար և գլխավոր դիրիժոր Սերգեյ Սմբատյանի նախաձեռնությամբ ստեղծվել է WCIT համաշխարհային նվագախումբը՝ բաղկացած 14 երկրներ ներկայացնող 75 արտասահմանցի և 30 հայ երաժիշտներից:Համերգի ընթացքում WCIT նվագախումբը հանպատրաստից կկատարի հընթացս արհեստական բանականության կողմից ստեղծվող երաժշտությունը:Հրապարակում ընթացող համերգային երեկոյին ելույթ կունենա նաև աշխարհահռչակ DJ Արմին վան Բյուրենը:Հանրապետության Հրապարակում ընթացող համերգին ներկա են WCIT-2019 համաժողովին մասնակցելու նպատակով Հայաստան ժամանած հյուրերն ու բարձրաստիճան պաշտոնյաներ։Արդեն հոկտեմբերի 7-ին՝ WCIT 2019-ին բացման ելույթներով հանդես կգան Հայաստանի վարչապետ Նիկոլ Փաշինյանը, Տեղեկատվական տեխնոլոգիաների և ծառայությունների համաշխարհային դաշինքի նախագահ Իվոն Չուն և Առաջատար տեխնոլոգիաների ձեռնարկությունների միության նախագահ Ալեքսանդր Եսայանը: Այս տարի WCIT ՏՏ համաշխարհային համաժողովի թեման է՝ «Ապակենտրոնացման ուժը. ակնկալիք և վտանգ»։ Համաժողովի ընթացքում հանգամանորեն կքննարկվի, թե ինչպես են տեղեկատվական և հաղորդակցության տեխնոլոգիաները թե՛ դրական, թե՛ բացասական առումներով վերափոխում մեր կյանքը, ինչ ազդեցություն են ունենում շահույթի և բարեկեցության, ապահովության և անվտանգության, ժողովրդավարության և մարդասիրության վրա։Երևանյան համաժողովին սպասվում է ավելի քան 2 հազար մասնակից՝ 70 երկրից։ Հայաստանի կառավարությունը տեղեկատվական տեխնոլոգիաները հռչակել է տնտեսության զարգացման ռազմավարական ուղղություն։ Երկրի օրենսդրությունը նպաստավոր պայմաններ է ապահովում ՏՏ ոլորտում օտարերկրյա ուղղակի ներդրումների համար:Հայաստանում շուրջ 900 ՏՀՏ ընկերություններ կան, ներառյալ համաշխարհային ճանաչում ստացած PicsArt-ը, Softconstruct-ը, Renderforest-ը, Joomag-ը:"
ՏՏ ոլորտ,"Նիկոլ Փաշինյան․ «Հավատում ենք, որ Հայաստանը կարող ենք դարձնել դրախտ տաղանդավոր մարդկանց համար»"," ՀՀ բարձր տեխնոլոգիական արդյունաբերության նախարար Հակոբ Արշակյանը հոկտեմբերի 6-ին մասնակցել է տեխնոլոգիական ոլորտի ամենամեծ միջոցառումներից մեկին՝ հոբելյանական 15-րդ «Դիջիթեք Էքսպո 2019» ցուցահանդեսի բացման արարողությանը։ԲՏԱ նախարարության տարածած հաղորդագրության համաձայն, հանդիսավոր արարողությանը ներկա են եղել տեղական և միջազգային կառույցների ներկայացուցիչներ: Պատվավոր հյուրերի թվում են եղել «Ինֆոսիս» ընկերության հիմնադիր Նարայանա Մուրտին և «Մուբադալա» ներդրումային ֆոնդի փոխնախագահն ու փոխգործադիր տնօրենը։ՀՀ բարձր տեխնոլոգիական արդյունաբերության նախարար Հակոբ Արշակյանը, Առաջատար տեխնոլոգիաների ձեռնարկությունների միության գործադիր տնօրեն Կարեն Վարդանյանը և ԴիջիԹեքի ավանդական պլատինե հովանավոր «Ucom» ընկերության համահիմնադիր և գլխավոր տնօրեն Հայկ Եսայանը ողջունել են ցուցահանդեսի մասնակիցներին։Նախարար Հակոբ Արշակյանն իր խոսքում բարձր է գնահատել Առաջատար տեխնոլոգիաների ձեռնարկությունների միության դերը«Դիջիթեք Էքսպո»-ի կազմակերպման և անցկացման գործում։ Նա նշել է, որ մեծ ջանքերի և աշխատանքի շնորհիվ է, որ Հայաստանում ամենամյա նման միջոցառում կա, որը պետք է տարեցտարի ավելի զարգացնել, ընդլայնել և ավելացնել աջակցությունը։Հակոբ Արշակյանը հատկանշական է համարել, որ «Դիջիթեք Էքսպո»-ին զուգահեռ մեկնարկում է Տեղեկատվական տեխնոլոգիաների համաշխարհային համաժողովը, որի հարյուրավոր հյուրերը տասնյակ երկրներից, այդ թվում նաև՝ պաշտոնական պատվիրակությունները, այցելելու են «Դիջիթեք» ցուցահանդեսին: Նախարարը նշել է, որ սա մեծ հնարավորություն է՝ ներկայացնելու հայկական արտադրանքը և մեր ծառայություններով ու պրոդուկտներով դուրս գալ տարածաշրջան։Նախարարը նաև ընդգծել է, որ Մուբադալա ֆոնդը, որն Աբու Դաբիի պետական, պաշտոնական ֆոնդն է՝ շուրջ 200 միլիարդ ակտիվներով, մեծ հնարավորություն է տեսնում ներդրումներ կատարելու Հայաստանի տեխնոլոգիական ոլորտում։Բացման հանդիսությունից հետո բարձրաստիճան հյուրերը շրջել են ցուցահանդեսի տաղավարներով, ծանոթացել մասնակից ընկերությունների գործունեությանը, արտադրանքին և ծառայություններին։ Ցուցահանդեսն այս տարի յուրահատուկ է նրանով, որ տաղավարներ են հատկացվել նորաստեղծ ստարտափ, ինժեներական և ռազմարդյունաբերական ընկերություններին։ «Դիջիթեք Էքսպո 2019»-ին առանձին տաղավարով հանդես է գալիս նաև Բարձր տեխնոլոգիական արդյունաբերության նախարարությունը։Ցուցահանդեսի շրջանակներում ստորագրվել է փոխադարձ գործունեության պայմանագիր, որով «ԱրՄաթ» ինժեներական լաբորատորիաների մեթոդաբանությունն ու ուսումնական մոդելը՝ որպես պիլոտային ծրագիր, կարտահանվի Հնդկաստանի 2 դպրոցներում:«ԴիջիԹեքն» իրականացվում է արդեն 15-րդ տարին անընդմեջ ԱՏՁՄ-ի կողմից` ՀՀ վարչապետի բարձր հովանու ներքո:"
ՏՏ ոլորտ,WCIT նվագախումբն ազդադարեց Երևանում ՏՏ համաշխարհային համաժողովի մեկնարկը," ՀՀ բարձր տեխնոլոգիական արդյունաբերության նախարար Հակոբ Արշակյանը մասնակցել է «HIVE Ventures Tech» սամիթի շրջանակներում իրականացվող մրցանակաբաշխության հանդիսավոր արարողությանը։ԲՏԱ նախարարության տարածած հաղորդագրության համաձայն, HIVE 5-րդ սամիթին մասնակցելու, հաջողության բանաձևով կիսվելու, իրենց հեղինակավոր գնահատականը նրանց գործունեությանը տալու համար Սիլիկոնյան հովտից Հայաստան են ժամանել Սիլիկոնյան հովտի 20 հայտնի ընկերությունների ներկայացուցիչներ։Հաղթող ընկերության անունը հայտարարելու պատիվը տրվել է նախարար Հակոբ Արշակյանին։ «HIVE Ventures Tech 2019» սամիթի հաղթող է ճանաչվել «Wire Stock» ստարտափ ընկերությունը։Արդեն 5-րդ անգամ անցկացվող այս նախաձեռնությունը հնարավորություն է տալիս հայաստանյան նորաստեղծ ստարտափներին իրենց գաղափարներն ու ծրագրերը ներկայացնել տեխնոլոգիական ոլորտի համաշխարհային հռչակ վայելող ընկերությունների ներկայացուցիչներին։"
ՏՏ ոլորտ,Հակոբ Արշակյանը և նրա հրավերով Հայաստան ժամանած բարձրաստիճան հյուրերը մասնակցել են «Դիջիթեք Էքսպո 2019»-ի բացմանը," ՀՀ բարձր տեխնոլոգիական արդյունաբերության նախարար Հակոբ Արշակյանը հոկտեմբերի 4-ին ընդունել է ԱՄՆ կոնգրեսական, ԱՄՆ Կոնգրեսի հայկական հարցերով հանձնախմբի համանախագահ Ֆրենկ Փալոնին։Հակոբ Արշակյանը Ֆրենկ Փալոնի հետ խոսել է նաև նախարարության ծրագրերի և առաջնահերթությունների, ինչպես նաև վերջերս ԱՄՆ կատարած այցի որոշ մանրամասների և ձեռք բերված պայմանավորվածությունների մասին։ Ֆրենկ Փալոնը, շնորհակալություն հայտնելով ընդունելության և հանգամանալից ներկայացման համար, նշել է, որ քաջատեղյակ է հայերի տեխնոլոգիական ներուժի և տաղանդի մասին: Լինելով ԱՄՆ կոնգրեսի էներգիայի և առևտրի կոմիտեի նախագահը, որտեղ քննարկվում են ինտերնետին, կապի տեխնոլոգիաներին առնչվող հարցեր, կարևորել է երկկողմ հանդիպումը ՀՀ բարձր տեխնոլոգիական արդյունաբերության նախարար Հակոբ Արշակյանի հետ: Կոնգրեսականը առաջարկել է ներկայացնել տեղեկատվություն այն ծրագրերի վերաբերյալ, որոնք նախարարությանը կհետաքրքրի երկու երկրների միջև տեխնոլոգիական ոլորտի համագործակցությունն առաջ մղելու համար։ Հակոբ Արշակյանն անդրադարձել է ԱՄՆ տեխնոլոգիաների արտահանման վերահսկողության համակարգում Հայաստանի նկատմամբ կիրառվող սահմանափակումների վերացման հնարավորությանը՝ հաշվի առնելով ամերիկյան մի շարք ընկերությունների առկայությունը Հայաստանում, ինչպես նաև հայ-ամերիկյան բարեկամական հարաբերությունները։Նախարարը Ֆրենկ Փալոնին է ներկայացրել նաև «Google maps»-ի անճշտությունները ինչպես Հայաստանի, այնպես էլ Արցախի տարածքում, «Youtube»-ի որոշ ֆունկցիաների անհասանելիությանը, «Paypal»-ի՝ Հայաստանում լիարժեք կիրառելիությանն առնչվող մի շարք հարցեր՝ հաշվի առնելով, որ կոնգրեսականը ի պաշտոնե ինտենսիվ շփումներ ունի նշված կորպորացիաների ղեկավարության հետ:Ամերիկացի կոնգրեսականը խոստացել է աջակցել բարձրացված խնդիրների շուրջ և քննարկել առաջադրված հարցերը «Google» և «PayPal» ընկերությունների հետ:"
ՏՏ ոլորտ,«HIVE Ventures Tech» սամիթի հաղթող է ճանաչվել «Wire Stock» ընկերությունը," Երևանի մաթեմատիկական մեքենաների գիտահետազոտական ինստիտուտի «Երևան-էքսպո» կենտրոնում հոկտեմբերի 6-9-ը տեղի կունենա տեղեկատվական տեխնոլոգիաների ոլորտի խոշորագույն միջոցառումը՝ հոբելյանական 15-րդ «Դիջիթեքը»:«Արմենպրես»-ի հաղորդմամբ՝ ցուցահանդեսին մասնակցելու են մոտ 120 տեղական և արտասահմանյան ընկերություններ:Այս տարի «Դիջիթեք Էքսպո-2019» ցուցահանդեսը տեղի կունենա ՏՏ ոլորտի խոշորագույն միջոցառում համարվող Տեղեկատվական տեխնոլոգիաների համաշխարհային համաժողովին (WCIT-2019) զուգահեռ:WCIT-ի մասնակիցները նաև հնարավորություն կունենան Մերգելյան ինստիտուտի տարածքում տեսնել հայկական տեխնոլոգիական ընկերությունների արտադրանքը:ՀՀ բարձր տեխնոլոգիական արդյունաբերության նախարար Հակոբ Արշակյանը նշեց, որ «Դիջիթեքն» այն ցուցահանդեսներից է, որոնց միջոցով Հայաստանը հնարավորություն ունի ամբողջ աշխարհին ներկայացնել իր բարձր տեխնոլոգիական ընկերությունները:«Ցուցահանդեսի շրջանակում լինելու է նախարարական կլոր սեղան, որին մասնակցելու են 20 երկրի նախարարների գլխավորությամբ պատվիրակություններ Իրաքից, Իրանից, Եգիպտոսից, ԱՄԷ-ից, Բուլղարիայից, Ռումինիայից, Ղազախստանից, Ուզբեկստանից, Բանգլադեշից, Վրաստանից, Հունաստանից, Մալայզիայից, Լիտվայից, Էստոնիայից, Բրազիլիայից, Եթովպիայից և այլն: «Դիջիթեք»-ին մասնակցելու և տաղավարներ են ունենալու ստարտափները, ինչպես նաև ինժեներական և ռազմարդյունաբերական ընկերություններ»,- ասաց Արշակյանը:Առաջատար տեխնոլոգիաների ձեռնարկությունների միության գործադիր տնօրեն Կարեն Վարդանյանը նշեց, որ ցուցահանդեսին մասնակցելու են մի շարք միջազգային ընկերություններ՝ Մալայզիայից, Իրանից, Գերմանիայից, Ռուսաստանից, ԱՄՆ-ից և այլն:«Առաջին անգամ Բարձր տեխնոլոգիական արդյունաբերության նախարարությունը ներկայանալու է նորաստեղծ ընկերություններով և ռազմարդյունաբերությամբ: Առաջին հարկում լինելու են նախարարության և ստարտափների հատվածը, «Արմաթ» ինժեներական լաբորատորիայի մեծ տաղավարը»,- նշեց Վարդանյանը և հավելեց, որ ցուցահանդեսին մասնակցող ընկերություններից միջազգայինները կազմում են մոտ 10 տոկոսը:Ucom ընկերության համահիմնադիր և գլխավոր տնօրեն Հայկ Եսայանն ընդգծեց, որ իրենք 2009 թվականից մասնակցում են «Դիջիթեք էքսպոին» և միշտ աջակցել են այս նախագծին:«Ucom ընկերությունը Հայաստանում տեխնոլոգիական աշնան երկու ամենակարևոր իրադարձությունների՝ WCIT-2019-ի տեխնիկական և հոբելյանական DigiTec-2019-ի պլատինե հովանավորն է։ Այս երկու առիթներն անպայման պետք է օգտագործել միջազգային կառույցների և առաջատար տեխնոլոգիական ընկերությունների հետ գործակցությունը խթանելու, հայկական ՏՏ ոլորտի կարողությունները ներկայացնելու և օտարերկրյա ներդրումներ ներգրավելու համար», - ասաց Եսայանը։Հարցին, թե ինչ նորություններով են հանդես գալու՝ Ucom-ի գլխավոր տնօրենը նշեց, որ նոր ծառայություններ են ներկայացվելու հանրությանը: «Այս տարի ներկայացնելու ենք fleet management համակարգը, որը թույլ կտա կորպորատիվ հաճախորդներին հետևել իրենց մեքենաներին, վառելիքի ծախսին և օպտիմալացնել իրենց ճանապարհային ծախսերը: Ներդնելու ենք նոր YouPay համակարգ, որն ամբողջությամբ վերազինված է և գրված է նոր բլոկչեյն տեխնոլոգիայի հիման վրա»,- ասաց Եսայանը և ավելացրեց, որ իրենց ցանցն ամբողջությամբ վերազինվել է և արդեն 4K հեռուստատեսության վերահեռարձակման հնարավորություն ունի:Նրա խոսքով՝ իրենք արդեն սկսել են վերազինել քաղաքացիների տներում առկա սարքերը: Եսայանը տեղեկացրեց, որ առաջին փուլում կունենան միայն VOD ծառայությունը, քանի որ հեռուստատեսային կոնտենտը դեռևս ամբողջությամբ պատրաստ չէ 4K հեռուստատեսության վերահեռարձակման:«ԴիջիԹեք-2019» ցուցահանդեսը հնարավորություն է ընձեռում մասնակցել բացառիկ միջոցառման. վերջին 10 տարում ցուցահանդեսի այցելուների քանակը հասել է ավելի քան 80 000-ի: Այս տարի ցուցահանդեսին կմասնակցի ավելի քան 120 տեղական և արտասահմանյան ընկերություն:«ԴիջիԹեք-2019»-ի ավանդական պլատինե հովանավորն է Ucom ընկերությունը, պաշտոնական գործընկեր՝ HackTech ընկերությունը, PR գործընկեր՝ P-Art ընկերությունը։"
ՏՏ ոլորտ,Ֆրենկ Փալոնը խոստացել է «Google»-ի և «PayPal»-ի հետ քննարկել Հայաստանին առնչվող խնդիրները," Թողարկվել է WCIT 2019-ի բջջային հավելվածը, որը համաժողովի մասնակիցների համար ապահովում է թարմացվող օրակարգը, նիստերի բովանդակությունը, ուղարկում է ծանուցումներ և համաժողովին առնչվող հավելյալ տեղեկություններ։ Հավելվածի միջոցով կարելի է կազմակերպել նաև B2B հանդիպումներ։WCIT 2019-ի հանրային կապերի խմբի հաղորդագրության համաձայն՝ հավելվածը կարելի է ներբեռնել App Store-ից և Play Market-ից, ստեղծել է Hack Teck ընկերությունը։Երևանյան համաժողովին սպասվում է ավելի քան 2 հազար մասնակից՝ 70 երկրից։WCIT 2019 ՏՏ համաշխարհային համաժողովը տեղի կունենա հոկտեմբերի 6-9-ը։ Համաժողովը հյուրընկալվում է Հայաստանում՝ ՀՀ կառավարության բարձր հովանու ներքո և աջակցությամբ։ ՏՏ համաշխարհային համաժողովը հիմնադրել է Տեղեկատվական տեխնոլոգիաների և ծառայությունների համաշխարհային դաշինքը։ Համաժողովը կազմակերպում է Առաջատար տեխնոլոգիաների ձեռնարկությունների միությունը։   "
ՏՏ ոլորտ,«Դիջիթեք -2019»-ը մեկ հարկի տակ կընդունի մոտ 20 երկրի պատվիրակություն," WCIT 2019-ի կազմակերպչական կոմիտեն հայտարարել է Երևանում կայանալիք ՏՏ 23-րդ համաշխարհային համաժողովի բացման բանախոսների անունները։ Հոկտեմբերի 7-ին WCIT 2019-ին բացման ելույթներով հանդես կգան Հայաստանի վարչապետ Նիկոլ Փաշինյանը, Տեղեկատվական տեխնոլոգիաների և ծառայությունների համաշխարհային դաշինքի նախագահ Իվոն Չուն և Առաջատար տեխնոլոգիաների ձեռնարկությունների միության նախագահ Ալեքսանդր Եսայանը, հաղորդում է WCIT 2019-ի հանրային կապերի խումբը:Այս տարի WCIT ՏՏ համաշխարհային համաժողովը թեման է՝ «Ապակենտրոնացման ուժը. ակնկալիք և վտանգ»։ Համաժողովի ընթացքում հանգամանորեն կքննարկվի, թե ինչպես են տեղեկատվական և հաղորդակցության տեխնոլոգիաները թե՛ դրական, թե՛ բացասական առումներով վերափոխում մեր կյանքը, ինչ ազդեցություն են ունենում շահույթի և բարեկեցության, ապահովության և անվտանգության, ժողովրդավարության և մարդասիրության վրա։Երևանյան համաժողովին սպասվում է ավելի քան 2 հազար մասնակից՝ 70 երկրից։Հայաստանի կառավարությունը տեղեկատվական տեխնոլոգիաները հռչակել է տնտեսության զարգացման ռազմավարական ուղղություն։ Երկրի օրենսդրությունը նպաստավոր պայմաններ է ապահովում ՏՏ ոլորտում օտարերկրյա ուղղակի ներդրումների համար: Հետևողական ջանքեր են ներդրվում բարձր տեխնոլոգիական նորարարությունների, էկոհամակարգի զարգացման ու ստարտափների խթանման ուղղությամբ: ՏՏ պրոդուկտի արտահանումների 45 տոկոսն ուղղվում է դեպի Միացյալ Նահանգներ և Կանադա, 25 տոկոսը՝ Եվրոպա, 11 տոկոսը՝ Ասիա և այլն։ Հայաստանում շուրջ 900 ՏՀՏ ընկերություններ կան, ներառյալ համաշխարհային ճանաչում ստացած PicsArt-ը, Softconstruct-ը, Renderforest-ը, Joomag-ը և այլն, նշված է հաղորդագրությունում:WCIT 2019 ՏՏ համաշխարհային համաժողովը տեղի կունենա Երևանում հոկտեմբերի 6-9-ին։ Համաժողովը հյուրընկալվում է Հայաստանում՝ ՀՀ կառավարության բարձր հովանու ներքո և աջակցությամբ։ ՏՏ համաշխարհային համաժողովը հիմնադրել է Տեղեկատվական տեխնոլոգիաների և ծառայությունների համաշխարհային դաշինքը։ Համաժողովը կազմակերպում է Առաջատար տեխնոլոգիաների ձեռնարկությունների միությունը։   "
ՏՏ ոլորտ,WCIT 2019-ը թողարկել է բջջային հավելված," «WCIT 2019»-ի կազմակերպչական կոմիտեն այսօր հայտարարեց, որ «Yandex» ընկերության հիմնադիր և գործադիր տնօրեն Արկադի Վոլոժը կմիանա հաջորդ ամիս Երևանում անցկացվող ՏՏ 23-րդ համաշխարհային համաժողովին՝ որպես «Ականավոր բանախոսների շարքի» մասնակից: Այն ելույթների ու զրույցների շարք է ՏՀՏ ոլորտի, ոլորտից դուրս ականավոր դեմքերի, հեղինակավոր ընկերությունների հիմնադիրների հետ։ Արկադի Վոլոժի ելույթի թեման տրանսպորտի և անօդաչու մեքենաների ապագան է:Ռուսական «Yandex» տեխնոլոգիական ընկերության հիմնադիրը 2000 թվականից նաև գործադիր տնօրենն է: Այսօր «Yandex»-ը Եվրոպայի ամենամեծ տեխնոլոգիական ընկերություններից է, որի հիմնադրումից առաջ Վոլոժն արդեն կայացած և հաջողակ գործիչ էր ՏՏ արդյունաբերությունում։ Դրանից առաջ նա համահիմնադրել է անլար համացանցի «InfiNet Wireless» և հեռահաղորդակցության սարքավորումների «CompTek International» Ռուսաստանում ամենամեծ մատակարար ընկերությունները:«Yandex-ն ամենամեծ և ամենաազդեցիկ ինտերնետային ընկերությունն է Ռուսաստանում և ԱՊՀ տարածքում, որն իր ներկայությունն ապահովում է շուրջ 10 երկրում՝ միայն Ռուսաստանում ունենալով ավելի քան 60 միլիոն առցանց օգտատեր: «Yandex-ը նաև արհեստական բանականության և անօդաչու մեքենաների տեխնոլոգիաների համաշխարհային առաջատարներից է: Ընկերությունը դրան հասել է Արկադի Վորոժի ղեկավարությամբ և նրա տեսլականի համաձայն»,- նշել է «WCIT 2019»-ի կազմակերպչական կոմիտեի նախագահ, ԱՏՁՄ նախագահ Ալեքսանդր Եսայանը:Երևանյան համաժողովին սպասվում է ավելի քան 2500 մասնակից՝ 70 երկրից։ WCIT 2019-ի բանախոսների և օրակարգի մասին լրացուցիչ տեղեկությունների համար այցելեք www.wcit2019.org:"
ՏՏ ոլորտ,WCIT 2019-ը հայտարարում է բացման բանախոսների անունները," Ազգային անվտանգության փորձագետ Ռիչարդ Քլարքը կմիանա Երևանում անցկացվող WCIT 2019 ՏՏ 23-րդ համաշխարհային համաժողովին՝ որպես հիմնական բանախոս:Քլարքը ելույթ կունենա «Պաշտպանություն, տեղեկատվություն և կիբերպատերազմ ապատեղեկատվության դարում» պանելային քննարկմանը, որը կուսումնասիրի, թե հետախուզական և ՏՏ ինչպիսի հնարավորություններ են անհրաժեշտ մարտավարական և ռազմավարական ապատեղեկատվության դարում՝ կիբերպատերազմներին դիմակայելու համար: Պանելային քննարկումը կհամակարգի Defense & Aerospace Report-ի խմբագիր Վագո Մուրադյանը:Ռիչարդ Քլարքը կմասնակցի նաև «Սև կարապ» պանելային նիստին, որտեղ տեսակետներ կհնչեն խափանումների և «սև կարապի» իրադարձությունների պատճառով առաջացած ողբերգական ձախողումների նկատմամբ կայուն, տեխնոլոգիական համակարգերի կառուցման շուրջ: Marsh & McLennan ընկերությունների գլխավոր խորհրդի գործադիր փոխտնօրեն Պիտեր Բեշարը կլինի նիստի հիմնական բանախոս և համակարգող, ասված է WCIT 2019 համաժողովի անունից տարածված հաղորդագրությունում։Ռիչարդ Քլարքը միջազգային ճանաչում ունեցող ազգային անվտանգության փորձագետ և հեղինակ է, որին կոչում են Ամերկայի «կիբեր ցար» և «հակաահաբեկչական ցար»։ Նա աշխատել է Սպիտակ տանը՝ ԱՄՆ երեք նախագահների օրոք: 2001 թվականի սեպտեմբերի 11-ին ազգային ճգնաժամային կառավարիչն էր, այսօր կորպորատիվ անվտանգության ռիսկերի և կիբերանվտանգության խորհրդական է: Նա 9 գրքի հեղինակ է, որից մեկը՝ բեսթսելեր․ Against all Enemies։Ռիչարդ Քլարքը զբաղեցրել է հետախուզության և հակաահաբեկչության գծով խորհրդականի պաշտոնը Ռոնալդ Ռեյգանի, Ջորջ Վ. Բուշի և Բիլ Քլինթոնի վարչակազմերում: 1998 թվականից ծառայել է ԱՄՆ Ազգային անվտանգության խորհրդում՝ որպես Անվտանգության, ենթակառուցվածքների պաշտպանության և հակաահաբեկչության հարցերով ազգային համակարգող:Ներկայում Քլարքը նախագահում է Մերձավորարևելյան ինստիտուտի կառավարման խորհուրդը: Նա նաև ABC News-ի քաղաքական և անվտանգության հարցերով խորհրդական է, դասավանդում է Հարվարդի համալսարանի Ջոն Քենեդու կառավարման դպրոցում:Տեղեկատվական տեխնոլոգիաների համաշխարհային համաժողովը (WCIT) ՏՀՏ ոլորտում ամենամեծ և ամենահեղինակավոր իրադարձություններից է, որն այս տարի անցկացվում է Հայաստանում: Եռօրյա համաժողովին սպասվում է ավելի քան 2500 մասնակից՝ 70 երկրից։WCIT 2019 ՏՏ համաշխարհային համաժողովը տեղի կունենա Երևանում հոկտեմբերի 6-9-ին։ Համաժողովը հյուրընկալվում է Հայաստանի կառավարության բարձր հովանու ներքո և աջակցությամբ։ ՏՏ համաշխարհային համաժողովը հիմնադրել է Տեղեկատվական տեխնոլոգիաների և ծառայությունների համաշխարհային դաշինքը։ Համաժողովը կազմակերպում է Առաջատար տեխնոլոգիաների ձեռնարկությունների միությունը։    "
ՏՏ ոլորտ,«Yandex»-ի հիմնադիր Արկադի Վոլոժը` «WCIT 2019»-ի բանախոս," Մոբայլ տրոյական ծրագրերը 2019 թվականի երկրորդ եռամսյակում գրոհել են Հայաստանի օգտատերերի 0,1 տոկոսի սարքերը, և այդ ցուցանիշով երկիրը զբաղեցրել է 9-րդ տեղն աշխարհում։ Վրաստանում այդ վնասաբեր ծրագրերին բախվել է օգտատերերի 0,08 տոկոսը, իսկ Ադրբեջանում՝ 0,07 տոկոսը։«Կասպերսկի Լաբորատորիա» ընկերության Հայաստանի ներկայացուցչության հաղորդագրության համաձայն՝ 2019-ի առաջին եռամսյակում Հայաստանում մոբայլ սարքերի օգտատերերի 0,23 տոկոսն է ենթարկվել է բանկային տրոյական ծրագրերի գրոհների (7-րդ տեղ)։ Այդ ժամանակահատվածում Վրաստանում նման գրոհների բախվել է մոբայլ սարքեր ունեցողների 0,12 տոկոսը, իսկ Ադրբեջանում՝ 0,14 տոկոսը։2019-ի երկրորդ եռամսյակում աշխարհում հայտնաբերվել է մոբայլ բանկային տրոյացիների տեղադրման 13 հազար 899 փաթեթ, ինչը կրկնակի քիչ է, քան առաջին եռամսյակում, վկայում են «Կասպերսկի» ընկերության տվյալները։Փորձագետները նշում են, որ կիբերհանցագործները մոբայլ սարքերը բանկային տրոյացիներով վարակում են օգտատերերի բանկային քարտերի և հավելվածների տվյալներին տիրանալու համար։ Արդեն տեղադրված վնասաբեր ծրագիրը ծածկում է բանկային հավելվածի ինտերֆեյսն (միջերես) իր ինտերֆեյսով, և տրոյացու ինտերֆեյսում մուտքագրված բանկային տվյալները փոխանցվում են կիբերհանցագործներին։ Նրանք դեպի զոհի փողերը ճանապարհ են հարթում նաև այն մոբայլ բանկային տրոյացիների միջոցով, որոնք ձեռք են գցում բանկերի՝ հաստատման կոդերով SMS-հաղորդագրությունները։Օգտատերերը համացանցում պետք է զերծ մնան որևէ մեկին անհատական և բանկային տվյալներ տրամադրելուց, հատկապես նրանց, ովքեր «խնդրում են» դա անել ի պատասխան «շահավետ» առաջարկների։ Հարկ է նաև խուսափել ոչ պաշտոնական աղբյուրներից ծրագրեր ներբեռնելուց, քանի որ բանկային տրոյացիները հաճախ թաքցվում են այլ ծրագրերի հետ նույն փաթեթում։ Իսկ ցանկացած տրոյացուց և այլ վնասաբեր ծրագրերից պաշտպանվելու համար անհրաժեշտ է տեղադրել հուսալի հակավիրուս, որը կկանխարգելի դրանց տեղադրումը և վնասաբեր կայքեր այցելությունը, ասված է հաղորդագրությունում:  "
ՏՏ ոլորտ,ԱՄՆ Ազգային անվտանգության նախկին աշխատակից Ռիչարդ Քլարքը կմասնակցի WCIT 2019-ին," Հռոմում սեպտեմբերի 23-ից 24-ը կայանալու է կիբեռանվտանգության ոլորտում միջազգային հեղինակավոր Cybertech համաժողովը, որին մասնակցելու է ՀՀ նախագահ Արմեն Սարգսյանը։Ինչպես Հռոմից հաղորդում է «Արմենպրես»-ի թղթակիցը, Արմեն Սարգսյանը հանդես է գալու ելույթով՝ «Հայաստանը որպես կիբերանվտանգության հարցերով տարածաշրջանային ի հայտ եկող կենտրոն և գրավիչ վայր ներդրումների համար» խորագրով ելույթով:Cybertech- ը կիբեր արդյունաբերության ամենակարևոր B2B ցանցային պլատֆորմն է, որն իրականացնում է ոլորտին առնչվող միջոցառումներ ամբողջ աշխարհում:Թել Ավիվից Հռոմ, Տոկիո, Սինգապուր, Պանամա. այս և այլ քաղաքներում իրականացվում են համաժողովներ, ցուցահանդեսներ, ներկայացվում են տեխնոլոգիական ինովացիաները, անդրադարձ է կատարվում ժամանակի մարտահրավերներին, խնդիրների լուծմանը՝ համաշխարհային կիբեր ոլորտում սպառնալիքների դեմ պայքարի համատեքստում: Այն կարևոր իրադարձություն է, որին մասնակցում են կիբերանվտանգության ոլորտին առնչվող հազարավոր մասնագետներ, առաջատար տարբեր ընկերությունների ներկայացուցիչներ աշխարհի տարբեր երկրներից: Անցկացվում են դասախոսություններ, լիագումար նիստեր, հրավիրվում են հատուկ խոսնակներ: Համաժողովը կազմակերպում է խոշորագույն ցուցահանդես բազմատեսակ ընկերությունների և փոքր ու միջին բիզնեսի համար:Համաժողովից բացի նախատեսված են նախագահ Սարգսյանի հանդիպումներն իտալական մի շարք խոշոր ընկերությունների ղեկավարների հետ՝ նպատակ ունենալով քաջալերել նրանց այցելել Հայաստան, ծանոթանալ ներդրումային, համագործակցության հնարավորություններին։"
ՏՏ ոլորտ,Բանկային տրոյական ծրագրերը սկսել են ավելի քիչ գրոհել Հայաստանի մոբայլ օգտատերերին," «WCIT 2019»-ի կազմակերպչական կոմիտեն հայտարարում է ականավոր գիտնականի՝ Կանարյան կղզիների Ասղաֆիզիկայի ինստիտուտի աստղաֆիզիկոս և Տեներիֆե կղզու Լա Լագունա համալսարանի դոկտոր, պրոֆեսոր Գարիկ Իսրայելյանի մասնակցության մասին։Այս տարի հոկտեմբերի 6-9-ին Երևանում կայանալիք ՏՏ 23-րդ համաշխարհային համաժողովին Գարիկ Իսրայելյանը ներգրավված կլինի որպես «Ականավոր խոսնակների շարքի» մասնակից։ Այն ելույթների ու զրույցների շարք է ՏՀՏ ոլորտի, ոլորտից դուրս ականավոր դեմքերի, հեղինակավոր ընկերությունների հիմնադիրների հետ, որոնց տեսլականը, երևակայությունն ու հաստատակամությունը հնարավոր են դարձրել տեղեկատվության հեղափոխությունը։ Գարիկ Իսրայելյանի ելույթի թեման է՝ «Ասղաֆիզիկան 21-րդ դարի շեմին. արհեստական բանականություն, տվյալների հավաքագրում և այլմոլորակային կյանք»:«Մեզ համար մեծ պատիվ է, որ դոկտոր Իսրայելյանը մասնակցելու է «WCIT 2019»-ին: Նա միջազգային փառքի արժանացած հայ գիտական մտքի դարավոր ավանդույթների շարունակողներից է»,- նշել է «WCIT 2019»-ի կազմակերպչական կոմիտեի նախագահ, ԱՏՁՄ նախագահ Ալեքսանդր Եսայանը՝ Իսրայելյանի մասնակցության վերաբերյալ: Իր գործունեության ոլորտում մեծ հարգանք վայելող Գարիկ Իսրայելյանը տարիներ ի վեր եղել է աստղաֆիզիկայի համաժողովների առանցքը, հրատարակել է ավելի քան 500 գիտական հոդված: Իսրայելյանի ղեկավարած միջազգային հետազոտություններով ներկայացվել են առաջին ապացույցներն առ այն, որ սև խոռոչներն առաջանում են գերնոր աստղերի պայթյունից: Նա նաև արվեստի և գիտության «STARMUS» միջազգային փառատոնի հիմնադիր ղեկավարն է:Աստղաֆիզիկայի ոլորտում Իսրայելյանի ներդրումը անվերապահորեն գնահատվել է Կանարյան կղզիների Կառավարության կողմից, որը 2014թ. գիտնականին պարգևատրել է ոսկե մեդալով, որը Կանարյան կղզիների բարձրագույն պարգևն է և շնորհվում է ի շահ հանրության ներդրված ջանքերի համար:Այս տարի «WCIT» ՏՏ համաշխարհային համաժողովն անցկացվում է «Ապակենտրոնացման ուժը. ակնկալիք և վտանգ» խորագրի ներքո։ Երևանյան համաժողովին սպասվում է ավելի քան 2500 մասնակից՝ 70 երկրից։ WCIT 2019-ի բանախոսների և օրակարգի մասին լրացուցիչ տեղեկությունները հասանելի են պաշտոնական կայքում՝ www.wcit2019.org:"
ՏՏ ոլորտ,Նախագահ Արմեն Սարգսյանը ելույթ կունենա Cybertech միջազգային համաժողովին," Ազգային անվտանգության ծառայությունը բացահայտել է էլեկտրաէներգիայի ապօրինի օգտագործմամբ կրիպտոարժույթի արտադրություն իրականացնելու («մայնինգ») դեպք:ԱԱԾ մամուլի կենտրոնի տարածած հաղորդագրությունում, մասնավորապես, ասվում է. ֊ «Ձեռք բերված նախնական տվյալների համաձայն՝ ՏՏ ոլորտում գործունեություն ծավալող ընկերությունը, «Հայաստանի էլեկտրական ցանցեր» ՓԲԸ-ում որպես էլեկտրաէներգիա սպառող բաժանորդ գրանցված չլինելով, ապօրինի օգտագործելով էլեկտրաէներգիա, ՀՀ-ում գործող հիդրոէլեկտրակայաններից (ՀԷԿ) մեկի տարածքում տեղադրված կրիպտոարժույթ թողարկող սարքավորումներով («ֆերմա») զբաղվել է «մայնինգով»՝ կրիպտոարժույթի ստացմամբ և թողարկմամբ: Նշված գործունեության արդյունքում 1.5 տարվա ընթացքում ապօրինի սպառվել է ավելի քան 1.7 մլն կիլովատտ էլեկտրաէներգիա՝ շուրջ 73 մլն ՀՀ դրամ արժեքով»:Առերևույթ հանցագործության դեպքի առթիվ նախապատրաստվում են նյութեր, հաշվարկվում է պետությանը և ՀԷՑ-ին պատճառված վնասի չափը, միջոցներ են ձեռնարկվում ապօրինի գործունեությունն իրականացրած անձանց շրջանակը բացահայտելու ուղղությամբ:"
ՏՏ ոլորտ,Աստղաֆիզիկոս Գարիկ Իսրայելյանը կմիանա «WCIT 2019»-ին՝ որպես «Ականավոր խոսնակների» շարքի մասնակից," Բարձր տեխնոլոգիական արդյունաբերության նախարարությունը և Սփյուռքի գործերի գլխավոր հանձնակատարի գրասենյակը համատեղ մեկնարկում են «ՆերՈւժ 2» սփյուռքահայերի ինտերակտիվ ստարտափ ծրագիրը: Այս մասին «Արմենպրես»-ին տեղեկացրել են Սփյուռքի գործերի գլխավոր հանձնակատարի գրասենյակից։«Այն նախատեսված է հայկական ծագում ունեցող ձեռնարկատերերի համար՝ զարգացնելու իրենց ձեռնարկությունները, միևնույն ժամանակ հարստացնելու գիտելիքների պահուստը, ընդլայնելու գործընկերային կապերը և ստանալու պետական ֆինանսավորում: Ծրագիրը նպատակ ունի ստեղծել հարթակ և տալ հնարավորություն սփյուռքի նորաստեղծ ընկերություններին իրենց սթարթափերը Հայաստան բերելու, գործունեություն ծավալելու և երկրում սթարթափերի էկոհամակարգը բարելավելու համար:Ծրագիրը կանցկացվի Հայաստանում` UWC Դիլիջան քոլեջում, 2019 թվականի դեկտեմբերի 16-ից 20-ը: Ծրագրին դիմել ցանկացողները կարող են այցելել neruzh.am կայք և «Դիմել» կոճակի միջոցով լրացնել հայտը:Քառօրյա միջոցառման ընթացքում մասնակիցներին կներկայացվեն Հայաստանի սթարթափ էկոհամակարգը և Հայաստանում գործարարությամբ զբաղվելու առավելությունները, տեղական գործընկերների հետ համագործակցության հնարավորությունները, կստեղծվի ընդհանուր հարթակ հայրենադարձ հայ գործարարների համար՝ Հայաստանում գործարարությամբ զբաղվելու նպատակով և այլն:Հաղթող թիմերը կհրավիրվեն Հայաստան՝ հայրենադարձվելու և ստանալու 15-ից 30 հազար ԱՄՆ դոլարին համարժեք դրամի դրամաշնորհներ, ինչպես նաև կստանան ձեռնարկատիրական աջակցություն՝ Հայաստանում իրենց ձեռնարկությունները զարգացնելու նպատակով:Այս տարի «ՆերՈւժ»-ի թիրախային ոլորտներն ենֆինանսական, սոցիալական, կառավարման, կրթական, շարժական, ինտերնետային, գյուղատնտեսական տեխնոլոգիաները, առողջապահությունը,ռոբոտաշինությունը, ինժեներական արվեստը և այլն:Ծրագրի գործընկերներն են FAST և IDeA հիմնադրամները, UWC Դիլիջան քոլեջը և այլն»,- նշված է հաղորդագրության մեջ:"
ՏՏ ոլորտ,Բացահայտվել է էլեկտրաէներգիայի ապօրինի օգտագործմամբ կրիպտոարժույթի արտադրություն իրականացնելու դեպք," Աշխարհի 20 երկրներում ներկայացվել է ԱՄՆ-ի Ազգային անվտանգության գործակալության նախկին աշխատակից Էդվարդ Սնոուդենի ""Permanent Record"" («Անձնական գործ») գիրքը, որում նա պատմել է ամերիկյան հատուկ ծառայությունների կողմից մարդկանց՝ ընդհուպ օտար պետությունների ղեկավարներին գաղտնալսելու մասին:Գրքում Սնոուդենը պատմում է նաև, թե ինչպես է կերպարանափոխվում Մոսկվայում փողոց դուրս գալուց առաջ՝ սափրվում, փոխում քայլվածքը, ակնոց կրում:Միացյալ Նահանգներում պետական դավաճանության մեջ մեղադրվող Էդուարդ Սնոուդենը 2013 թվականից գտնվում է Ռուսաստանում: France Inter մեդիա-ընկերության հետ զրույցում նա ցանկություն է հայտնել տեղափոխվել Ֆրանսիա կամ Գերմանիա:Ֆրանսիայի արդարադատության նախարար Նիկոլ Բելուբեն դրական է արձագանքել Վաշինգտոնի կողմից հետախուզվող Սնոուդենին ապաստան տրամադրելու խնդրանքին, սակայն նշել է, որ դա դեռևս իր անձնական դիրքորոշումն է, այդ հարցով պաշտոնական որոշում չկա:ԱՄՆ-ի իշխանությունները շարունակում են պահանջել Էդվարդ Սնոուդենի արտահանձնումը` նրան քրեական պատասխանատվության ենթարկելու նպատակով:"
ՏՏ ոլորտ,Մեկնարկել է «ՆերՈւժ» սփյուռքահայերի ստարտափ ծրագրի հայտերի ընդունումը," Հոկտեմբերի 6-9-ը Երևանում անցկացվելիք Տեղեկատվական տեխնոլոգիաների համաշխարհային կոնգրեսի (World Congress on Information Technology (WCIT) հիմնը կստեղծի արհեստական բանականությունը: Այդ մասին հաղորդում է Հայաստանի պետական սիմֆոնիկ նվագախմբի մամուլի քարտուղարը:«Կոնգրեսի պաշտոնական բացումը կազդարարվի հոկտեմբերի 6-ին՝ ժամը 20:00, Հանրապետության հրապարակում կայանալիք տոնական համերգով: Հատուկ միջոցառման համար Հայաստանի պետական սիմֆոնիկ նվագախմբի գեղարվեստական ղեկավար և գլխավոր դիրիժոր Սերգեյ Սմբատյանի նախաձեռնությամբ ստեղծվել է WCIT համաշխարհային նվագախումբը՝ բաղկացած 14 երկրներ ներկայացնող 75 արտասահմանցի և 30 հայ երաժիշտներից: Օտարերկրյա երաժիշտները ներկայացնում են այն երկրները, որտեղ անցյալում անցկացվել է WCIT-ն՝ Կանադա, Նիդերլանդներ, Մալայզիա, ԱՄՆ, Հունաստան, Թայվան, Իսպանիա, Ճապոնիա, Ֆրանսիա, Դանիա, Մեքսիկա, Բրազիլիա, Ավստրալիա, Հնդկաստան», - ասված է հաղորդագրությունում:«Համերգի ընթացքում համաշխարհային պրակտիկայում առաջին անգամ նվագախումբը դուրս կգա բեմ՝ ներկայացնելու հենց տեղում արհեստական բանականության կողմից ստեղծվող երաժշտությունը: Արհեստական բանականության աշխատանքի արդյունքը երաժիշտների պլանշետներին ուղարկվելու է իրական ժամանակում, այսինքն՝ երաժիշտները նախապես ծանոթ չեն լինելու ներկայացվող նյութին: Արհեստական բանականությունը գեներացնելու է երաժշտություն հայկական շարականների հիման վրա։ Մասնակից երկրների հիմների հիման վրա ստեղծելու է նաև WCIT-ի օրհներգը», - փոխանցում են Սիմֆոնիկ նվագախմբից:Համերգը կղեկավարի Հայաստանի վաստակավոր արտիստ, դիրիժոր Սերգեյ Սմբատյանը, ով, ըստ հաղորդագրության, նվագախումբը ստեղծելու և իրական ժամանակում արհեստական բանականության ժամանակակից տեխնոլոգիաները և երաժշտությունը համատեղելու նորարար գաղափարի հեղինակն է: Նվագախմբի հետ հանդես կգա նաև միջազգային ճանաչում վայելող ԴիՋեյ Արմին վան Բյուրենը:  "
ՏՏ ոլորտ,Ներկայացվել է Էդվարդ Սնոուդենի «Անձնական գործ» գիրքը," Երևանում պաշտոնապես բացվել է «DataArt» ընկերության գրասենյակը, որին ներկա է եղել ՀՀ բարձր տեխնոլոգիական արդյունաբերության նախարարի տեղակալ Արմեն Աբրոյանը։ՀՀ բարձր տեխնոլոգիական արդյունաբերության նախարարության տարածած հաղորդագրության համաձայն, «DataArt»-ը ստեղծում, մշակում և զարգացնում է յուրահատուկ ծրագրային լուծումներ, որոնք հաճախորդներին օգնում են տարբեր ոլորտներում զարգացնելու իրենց բիզնեսը: Արդեն 22 տարի գործող ընկերությունը մասնաճյուղեր ունի ավելի քան 20 երկրում՝ ԱՄՆ-ում, Մեծ Բրիտանիայում, Ռուսաստանում, Ուկրաինայում, Արգենտինայում, և այլն։ Այժմ բացվել է նաև հայաստանյան գրասենյակը, որն ունի 20-ից ավելի աշխատակից։Նախարարի տեղակալ Արմեն Աբրոյանը, շնորհավորելով և բարի երթ մաղթելով ընկերության աշխատակիցներին գրասենյակի բացման կապակցությամբ, համոզմունք է հայտնել, որ այս ընկերության բացումը Հայաստանում իր հետ կբերի նոր գիտելիքներ, նոր տեխնոլոգիաներ, ինչպես նաև՝ լավ աշխատանքային մշակույթ, որի հիմքում մարդկային հարաբերություններն ու մարդկային բարձր որակներն են: «DataArt» ընկերության տնօրեն Արսեն Բաղդասարյանը նշել է, որ սա իրենց գաղափարների իրագործման սկիզբն է, առաջիկայում ունեն մեծ նպատակներ։«Պետք է ձգտենք, որպեսզի լինենք Հայաստանի տեխնոլոգիական ոլորտի գործատուների հնգյակի մեջ, բայց հնգյակում չլինենք հինգերորդը»,- ընդգծել է Բաղդասարյանը: "
ՏՏ ոլորտ,Արհեստական բանականությունը կստեղծի WCIT-ի օրհներգը," Հայաստանում օգտատերերի 0,5 տոկոսը 2019 թվականի երկրորդ եռամսյակում բախվել է ֆինանսական համակարգչային սպառնալիքների այն դեպքում, երբ Վրաստանում և Ադրբեջանում նման գրոհների է ենթարկվել օգտատերերի 0,7-ական տոկոսը։ Այս մասին հաղորդում է «Կասպերսկի Լաբորատորիա» ընկերության Հայաստանի ներկայացուցչությունը:Հայաստանի օգտատերերի նույնպես 0,5 տոկոսը 2019-ի առաջին եռամսյակում բախվել է իրենց համակարգիչներում այն վնասաբեր ծրագրային ապահովման (ԾԱ) գործարկման փորձերին, որը նախատեսված է բանկային հաշիվներին առցանց հասանելիության միջոցով փող գողանալու համար։ Նույն ժամանակահատվածում նման գրոհների ենթարկվել է Ադրբեջանի օգտատերերի 0,7 և Վրաստանի օգտատերերի 0,6 տոկոսը, ասված է հաղորդագրությունում:2019-ի ապրիլ-հունիսին ֆինանսական վնասաբեր ծրագրերի գրոհների ենթարկված օգտատերերի աշխարհում ամենամեծ բաժինը գրանցվել է Բելառուսում՝ 2 տոկոս, որին հետևում են Վենեսուելան՝ 1,8 տոկոս, Չինաստանը՝ 1,6 տոկոս, Ինդոնեզիան և Հարավային Կորեան՝ 1,3-ական տոկոս, վկայում են «Կասպերսկի» ընկերության տվյալները, որոնց համաձայն՝ երկրորդ եռամսյակում հետ են մղվել աշխարհի 228 հազար 206 օգտատերերի համակարգիչներում վնասաբեր բանկային ԾԱ-ի գործարկման փորձեր՝ առաջին եռամսյակի 243 հազար 604-ի դիմաց։Կիբերհանցագործները դեպի օգտատերերի բանկային ռեկվիզիտներ և փողեր ճանապարհ են հարթում բանկերի, համացանցային խանութների և վճարային համակարգերի կեղծ վեբ-էջեր ստեղծելու, ինչպես նաև սպամի, ֆիշինգի և ստեղնաշարային լրտես ծրագրերի միջոցով։ Նրանց հիմնական նպատակն է օգտատերերին դրդելը, որ նրանք տնային և կորպորատիվ համակարգիչներ ներբեռնեն բանկային տրոյական ծրագրեր, որոնք չարագործներին են ուղարկում բանկային քարտերի և վճարային ռեկվիզիտների մասին տեղեկատվությունը:Փորձագետները համարում են, որ տրոյական ծրագրերից լավագույն պաշտպանությունն է էլեկտրոնային փոստով, սոցիալական ցանցերով կամ մեսինջերներով անծանոթների ուղարկած կցված ֆայլերը (նիշք) չբացելը և վեբ-կայքերից ներբեռնված ծրագրերը չգործարկելը, եթե օգտատերը 100 տոկոսով վստահ չէ ֆայլերի աղբյուրի նկատմամբ։ «Հարկ է մշտապես նորացնել ծրագրային ապահովումը. ցանցահեններն օգտագործում են ծրագրերի պաշտպանական համակարգերի հայտնի սողանցքները և դրանցով համակարգիչ են ուղարկում տրոյական ծրագրեր։ Լիարժեք պաշտպանվելու համար հարկ է տեղադրել հակավիրուսային ծրագրային ապահովում կամ տրոյական ծրագրերը հեռացնող ուտիլիտ։ Լիարժեք պաշտպանվելու համար հարկ է տեղադրել հակավիրուսային ծրագրային ապահովում կամ տրոյական ծրագրերը հեռացնող ուտիլիտ։ Այդ ԾԱ-ն, կանոնավոր կերպով նորացնելու պայմանի կատարման դեպքում, սքանավորում է համակարգը տրոյացիների հայտնաբերման համար և ավտոմատ կերպով ստուգում ցանկացած ծրագիր կամ գործարկվող ֆայլ», - ասված է հաղորդագրությունում: "
ՏՏ ոլորտ,«DataArt» ընկերությունը գործունեություն կծավալի նաև Երևանում," Ամերիկահայ հեռուստաաստղ Քիմ Քարդաշյանը կայցելի Հայաստան՝ մասնակցելու Երևանում հոկտեմբերի 6-9-ը անցկացվելիք WCIT 2019 ՏՏ համաշխարհային համաժողովին։ Այս մասին տեղեկացնում է WCIT 2019 համաժողովի Հանրային կապերի խումբը։«Ակտիվիստ, ձեռնարկատեր, գեղեցկության մոգուլ և պրոդյուսեր Քիմ Քարդաշյան-Վեսթը մասնակցելու է «WCIT 2019» ՏՏ 23-րդ համաշխարհային համաժողովին՝ որպես հատուկ հիմնական զեկուցող և պանելիստ», - ասված է WCIT 2019 համաժողովի անունից տարածված հաղորդագրությունում։Քիմ Քարդաշյան-Վեսթը հանդես կգա «Գաղափարների շուկա» լիագումար նիստում, որտեղ կքննարկվի, թե ապակենտրոնացված տեխնոլոգիաները որքանով են նպաստել ժամանցի, մեդիայի և լրագրության աշխարհների ժողովրդայնացմանը և թե որքանով են հեղափոխել արվեստի, տեղեկատվության տարածման մեր մեթոդները՝ նոր աստղեր պատրաստելու ճանապարհին։«Մենք համոզված ենք, որ Քիմ Քարդաշյան-Վեսթը, որպես արտասովոր հաջողակ գործարար, որպես այս ոլորտի առաջամարտիկ, որպես կին և մայր, կարևոր ու հետաքրքիր ասելիք կունենա սոցիալական մեդիայում ձեռներեցության աշխարհի մասին, որի ստեղծմանը և ձևավորմանը նպաստել է արդեն երկու տասնամյակ», - այս առնչությամբ ասել է WCIT 2019-ի կազմակերպչական կոմիտեի նախագահ Ալեքսանդր Եսայանը, ով նաև Առաջատար տեխնոլոգիաների ձեռնարկությունների միության նախագահն և Հայաստանի հեռահաղորդակցության ծառայությունների խոշորագույն մատակարար «Յուքոմ» ընկերության համահիմնադիրը։ «Մենք ակնկալում ենք Քիմ Քարդաշյան-Վեսթին ողջունել իր նախնիների երկրում և «WCIT 2019»-ի գաղափարների մեծ բեմում», - հավելել է Եսայանը։Քիմ Քարդաշյանը ընտանիքի հետ Հայաստան էր այցելել​ նաև 2015 թվականին։ Նրա այցը լայնորեն լուսաբանվել էր ինչպես հայաստանյան, այնպես էլ միջազգային լրատվամիջոցներով։ WCIT 2019 ՏՏ համաշխարհային համաժողովը տեղի կունենա Երևանում հոկտեմբերի 6-9-ին։ Այն հյուրընկալվում է Հայաստանում՝ կառավարության աջակցությամբ։ ՏՏ համաշխարհային համաժողովը հիմնադրել է Տեղեկատվական տեխնոլոգիաների և ծառայությունների համաշխարհային դաշինքը։ Հայաստանում անցկացվող թվով 23-րդ համաժողովը կազմակերպում է Առաջատար տեխնոլոգիաների ձեռնարկությունների միությունը (ԱՏՁՄ)։Այս տարի համաժողովի թեման է՝ «Ապակենտրոնացման ուժը. ակնկալիք և վտանգ»։ Համաժողովի ընթացքում հանգամանորեն կքննարկվի, թե ինչպես են տեղեկատվական և հաղորդակցության տեխնոլոգիաները թե՛ դրական, թե՛ բացասական առումներով վերափոխում կյանքը, ինչ ազդեցություն են ունենում շահույթի և բարեկեցության, ապահովության և անվտանգության, ժողովրդավարության և մարդասիրության վրա։Երևանյան համաժողովին սպասվում է ավելի քան 2000 մասնակից՝ 70 երկրից։"
ՏՏ ոլորտ,Ֆինանսական վնասաբեր ծրագրերը Հարավային Կովկասում ամենաքիչը գրոհում են Հայաստանի օգտատերերի համակարգիչները," Աշխարհահռչակ բիզնես մագնատ, գյուտարար Իլոն Մասկը հերքել է Բելառուսի նախագահ Ալեքսանդր Լուկաշենկոյի հայտարարությունը, թե իբր ժամանակին էլեկտրամոբիլ՝ «Տեսլա» է նվիրել նրան:«Նման բան եղել է՞», - Թվիթերում Մասկին հարցրել է օգտատերերից մեկը։ «Հմ՝ ոչ»,-արձագանքել է հայտնի գործարարը:Լուկաշենկոն, մինչդեռ, սեպտեմբերի 1-ին այցելելով Մինսկի դպրոցներից մեկը, պատկերավոր պատմություն էր պատմել Մասկից ստացած «Տեսլայի» մասին:«Ես էլեկտրական մեքենա՝ «Տեսլա» ունեմ, որը երբեմն փորձարկում եմ: Մասկն է ինձ նվիրել: Հետո տեսել էր ինձ մոտոցիկլով, ասել էր՝ «օ՜, ձեր նախագահը երկակնանի մոտոցիկլ է վարում»: Դա մեր՝ Մինսկի գործարանի արտադրած էլեկտրոնային մոտոցիկլն էր: Իհարկե, «Տեսլա»-ի նման արագություն չունի, բայց, լավն է», - պարծեցել էր Բելառուսի նախագահը:Թե կոնկրետ ինչ մոդելի մեքենա է նվեր ստացել՝ Լուկաշենկոն չէր մանրամասնել, սակայն լրագրողները հիշել էին, որ երկու տարի առաջ նախագահը իր իսկ ծննդյան օրը Մինսկի փողոցներ էր դուրս եկել «Տեսլա»-ի գերժամանակակից մոդելներից մեկով, որի արժեքը սկսվում է 195 հազար դոլարից:"
ՏՏ ոլորտ,Քիմ Քարդաշյան-Վեսթը կայցելի Հայաստան՝ մասնակցելու WCIT 2019-ին," Տեղի է ունեցել ՀՀ բարձր տեխնոլոգիական արդյունաբերության նախարարության նախաձեռնությամբ կազմավորված «Նախարարին կից մասնագիտական խորհրդակցական մարմնի» աշխատանքային առաջին հանդիպումը։ՀՀ բարձր տեխնոլոգիական արդյունաբերության նախարարության մամուլի ծառայության հրապարակած հաղորդագրության համաձայն, նախարարը տեխնոլոգիական ոլորտի ներկայացուցիչների հետ հանդիպմանը նշել է, որ խորհրդակցական մարմինը գործելու է վեց տարբեր ուղղություններով՝ ինժեներական նորարարությունների և ստարտափ էկոհամակարգ, թվայնացում, նորմատիվ իրավական դաշտ, տեխնոլոգիական ոլորտում կրթություն և գիտահետազոտություն, տեխնոլոգիական շուկաների զարգացում, ռազմարդյունաբերություն, պաշտպանական տեխնոլոգիաներ:Հակոբ Արշակյանը ներկայացրել է ոլորտային խմբերի նպատակներն ու առաջնահերթությունները, խմբերի աշխատանքային կարգը, որոշումների ընդունման մեխանիզմները։ Նշվել է, որ յուրաքանչյուր ուղղություն կունենա իր պատասխանատուն, որը կհամակարգի խմբի աշխատանքները։Նախարարի տեղակալ Արմեն Աբրոյանը խոսել է թվայնացման և էկոհամակարգի զարգացման ուղղությունների ու նպատակների մասին։ Նա նշել է, որ Հայաստանում թվայնացման որոշակի համակարգ արդեն կա, բայց աշխատանքներ են տարվում բարձրացնելու դրա որակն ու կիրառելիությունը, զարգացնելու թվային ենթակառուցվածքներն ու էկոհամակարգը։Հանդիպման ընթացքում անդրադարձ է եղել նաև նախատեսվող կրթական ծրագրերին։ Նախարար Հակոբ Արշակյանը տեղեկացրել է, որ 3000 մարդ Երևանից և նույնքան էլ մարզերից առաջիկայում հնարավորություն կունենան ընդգրկվելու տեխնոլոգիական ոլորտի կրթական ծրագրերում։Բարձր տեխնոլոգիական ոլորտի նորմատիվ իրավական դաշտի խնդիրներն ու անելիքները ներկայացրել է ինտելեկտուալ սեփականության գծով մասնագետ Խաչիկ Պապանյանը։Պաշտպանական տեխնոլոգիաների զարգացման, ռազմարդյունաբերության մեջ գիտության և տեխնոլոգիաների կիրառման հնարավորություններից խոսել է Ռազմարդյունաբերության կոմիտեի նախագահ Ավետիք Քերոբյանը։Տեխնոլոգիական շուկաների զարգացման առաջնահերթություններին, հայկական ընկերությունների արտադրանքը միջազգային շուկաներում ներկայացնելուն, այդ ուղղությամբ իրականացվող աշխատանքներին անդրադարձել է նախարարի տեղակալ Գեղամ Վարդանյանը։Հանդիպման ընթացքում նախարար Հակոբ Արշակյանը տեղեկացրել է նաև, որ հաջորդ տարվա ՀՀ պետական բյուջեով աննախադեպ ֆինանսավորում է նախատեսված բարձր տեխնոլոգիական արդյունաբերության ոլորտի զարգացման և առաջընթացի համար։Հանդիպման ավարտին նախարարին կից մասնագիտական խորհրդակցական մարմնի ներկայացուցիչները մի շարք հարցեր են ուղղել նախարարին և խորհրդակցական մարմնի համակարգողներին:Մանրամասները՝ տեսանյութում. "
ՏՏ ոլորտ,Իլոն Մասկը բացահայտել է Լուկաշենկոյի սուտը," «WCIT 2019» կազմակերպիչները հրապարակել են ՏՏ 23-րդ համաշխարհային համաժողովի ամբողջական օրակարգը։ ՏՏ աշխարհի ամենահեղինակավոր միջոցառումներից մեկն այս տարի տեղի է ունենալու Հայաստանում՝ Երևանում։Այն պարունակում է համաժողովի ձևաչափի, պլենար քննարկումների, միջոցառումների մանրամասն նկարագրությունը։«Համաժողովի օրակարգն էապես ձևավորված է, այնուամենայնիվ, մենք լրացուցիչ հնարավորություններ ենք դիտարկում՝ այն հարստացնելու համապատասխան բովանդակությամբ։ Հետագա թարմացումներին տեղյակ լինելու համար անհրաժեշտ է ժամանակ առ ժամանակ ստուգել նորությունների, բանախոսների, օրակարգի բաժինները, որոնք անընդհատ թարմացվում են»,- նշել է «WCIT 2019» ՏՏ համաշխարհային համաժողովի Միջազգային կոմիտեի անդամ Արմեն Մորյանը։Այս տարի «WCIT» ՏՏ համաշխարհային համաժողովը թեման է՝ «Ապակենտրոնացման ուժը. ակնկալիք և վտանգ»։ Համաժողովի ընթացքում հանգամանորեն կքննարկվի, թե ինչպես են տեղեկատվական և հաղորդակցության տեխնոլոգիաները թե՛ դրական, թե՛ բացասական առումներով վերափոխում մեր կյանքը, ինչ ազդեցություն են ունենում շահույթի և բարեկեցության, ապահովության և անվտանգության, ժողովրդավարության և մարդասիրության վրա։Երևանյան համաժողովին սպասվում է ավելի քան 2000 մասնակից՝ 70 երկրից։ WCIT 2019-ի և օրակարգի մասին լրացուցիչ տեղեկություններ ստանալու համար այցելեք www.wcit2019.org:Հայաստանի կառավարությունը ՏՏ-ն հռչակել է տնտեսության զարգացման ռազմավարական ուղղություն։ Երկրի օրենսդրությունը նպաստավոր պայմաններ է ապահովում ՏՏ ոլորտում օտարերկրյա ուղղակի ներդրումների համար: Հետևողական ջանքեր են ներդրվում բարձր տեխնոլոգիական նորարարությունների, էկոհամակարգի զարգացման ու ստարտափների խթանման ուղղությամբ: ՏՏ պրոդուկտի արտահանումների 45 տոկոսն ուղղվում է դեպի Միացյալ Նահանգներ և Կանադա, 25 տոկոսը՝ Եվրոպա, 11 տոկոսը՝ Ասիա և այլն։ Հայաստանում շուրջ 900 ՏՀՏ ընկերություններ կան, ներառյալ համաշխարհային ճանաչում ստացած PicsArt-ը, Softconstruct-ը, Renderforest-ը, Joomag-ը և այլն։ ***«WCIT 2019» ՏՏ համաշխարհային համաժողովը տեղի կունենա Երևանում, հոկտեմբերի 6-9-ին։ Համաժողովը հյուրընկալվում է Հայաստանում՝ ՀՀ կառավարության բարձր հովանու ներքո և աջակցությամբ։ ՏՏ համաշխարհային համաժողովը հիմնադրել է Տեղեկատվական տեխնոլոգիաների և ծառայությունների համաշխարհային դաշինքը։ Համաժողովը կազմակերպում է Առաջատար տեխնոլոգիաների ձեռնարկությունների միությունը։ "
ՏՏ ոլորտ,Տեղի է ունեցել «Նախարարին կից մասնագիտական խորհրդակցական մարմնի» աշխատանքային առաջին հանդիպումը," Մոբայլ վնասակար ծրագրերը 2019 թվականի երկրորդ եռամսյակում գրոհել են Հայաստանի օգտատերերի 2,08 տոկոսին, Ադրբեջանում՝ օգտատերերի 4,05, և Վրաստանում՝ 1,67 տոկոսին, հաղորդում է «Կասպերսկի Լաբորատորիա»-ի Հայաստանի ներկայացուցչությունը։Հաղորդագրության համաձայն՝ 2019-ի առաջին եռամսյակում Հայաստանի օգտատերերի մոբայլ սարքերի 2,16 տոկոսը բախվել է վնասաբեր ծրագրերի, Վրաստանում այդ ցուցանիշը կազմել է 1,52, իսկ Ադրբեջանում՝ 3,12 տոկոս։Հայաստանում 2018-ին վնասաբեր ծրագրերի գրոհների ենթարկված մոբայլ օգտատերերի բաժինը կազմել է 4,76 տոկոս՝ 2017-ի 4,28 տոկոսի փոխարեն։ Վրաստանում այդ տարեկան ցուցանիշները կազմել են, համապատասխանաբար, 5,17 ու 4,71 տոկոս, և Ադրբեջանում՝ 2,95 և 2,59 տոկոս, վկայում են «Կասպերսկի Լաբորատորիա»-ի տվյալները։Ընկերության լուծումները 2019-ի երկրորդ եռամսյակում աշխարհում հայտնաբերել են մոբայլ սարքերի համար նախատեսված 753 հազար 550 վնասաբեր տեղադրման փաթեթ, ինչը 151 հազար 624-ով պակաս է, քան նախորդ եռամսյակում։«Նման ծրագրերից պաշտպանության համար փորձագետների կողմից առաջարկվող միջոցներից են միայն վստահելի աղբյուրներից հավելվածներ ներբեռնելը և սարքի կարգավորումներում կողմնակի աղբյուրներից ծրագրերի տեղադրման հնարավորությունն անջատելը, ինչպես նաև համակարգը և հավելվածները մինչև արդիական տարբերակներ մշտապես նորացնելը։ Խորհուրդ է տրվում չանցնել ոչ վստահելի հղումներով և չբացել կասկածելի ֆայլերը SMS-ներում, էլեկտրոնային փոստում, մեսինջերներում, սոցիալական ցանցերում և բրաուզերներում։ Սակայն այս միջոցները լիարժեք չեն, եթե մոբայլ սարքում տեղադրված չէ հուսալի հակավիրուս», - ասված է հաղորդագրությունում: "
ՏՏ ոլորտ,Հրապարակվել է «WCIT 2019»-ի օրակարգը," Տարբեր տվյալների գողության համար նախատեսված վնասաբեր ծրագրերի գրոհների 2019-ի առաջին կիսամյակում ենթարկվել է Հայաստանի օգտատերերի 0,10% -ն այն դեպքում, երբ այդ ցուցանիշը Վրաստանում կազմել է 0,07%, իսկ Ադրբեջանում՝ 0,24%, տեղեկացնում է «Կասպերսկի Լաբորատորիա»-ի Հայաստանի ներկայացուցչությունը:«Այդ տիպի վնասաբեր ծրագրերը կոչվում են «սթիլեր-տրոյացիներ» կամ Password Stealing Ware (PSW)։ Դրանք նախատեսված են զոհի համակարգչից գաղտնաբառերի, ֆայլերի (նիշք) և այլ տվյալների գողության համար։ Ամենաշատն այդ տրոյացիները գրոհել են Ռուսաստանի օգտատերերին (ավելի քան 100 հազար կամ 11,08%), որին հետևում են Հնդկաստանը, Բրազիլիան, Գերմանիան և ԱՄՆ-ը։ Այս մասին են վկայում «Կասպերսկի Լաբորատորիա»-ի տվյալները, որոնց համաձայն՝ աշխարհում 2019-ի առաջին կիսամյակում տարբեր տվյալների գողության համար նախատեսված ծրագրերը գրոհել են ընկերության լուծումների ավելի քան 940 հազար օգտատերերի այն դեպքում, երբ 2018-ի նույն ժամանակահատվածում գրոհի են ենթարկվել 600 հազարից փոքր-ինչ փոքր թվով օգտատերեր։ Ընդ որում, գաղտնաբառեր գողացող ամենատարածված ծրագիրը AZORult-ն է՝ ռուսական ֆորումներում վնասաբեր ծրագրային ապահովման (ԾԱ) վաճառողների և գնորդների շրջանում առավել մեծ ժողովրդականություն վայելող սթիլերներից մեկը», - ասված է ընկերության տարածած հաղորդագրությունում:Փորձագետները նշումն են, այդ տիպի ԾԱ-ն կարողանում է տարբեր տեղեկատվություն կորզել ուղղակի բրաուզերներից (դիտարկիչ), այդ թվում՝ տարբեր հաշվեգրերի մուտքանուններ և գաղտնաբառեր, ինչպես նաև վճարային քարտերի պահպանված տվյալները և ավտոմատ լրացման ձևերի բովանդակությունը։ Նման որոշ տրոյացիներ կարողանում են նաև «դուրս հանել» քուքիները՝ այն ֆայլերը, որոնց մեջ բրաուզերը մուտքագրում է օգտատիրոջ այցելած կայքերի տվյալները և որոնց շնորհիվ կայքերը «հիշում են» այցելուների մուտքանուններն ու գաղտնաբառերը։ Գոյություն ունեն նաև վնասաբեր ծրագրեր, որոնք ի զորու են գողանալ անմիջապես սարքում պահվող ֆայլերը։"
ՏՏ ոլորտ,Վնասաբեր ծրագրերն ավելի հազվադեպ են գրոհում Հայաստանի մոբայլ օգտատերերին. «Կասպերսկի Լաբ»," Քննչական կոմիտեի հատկապես կարևոր գործերի քննության գլխավոր վարչության մարդկանց թրաֆիքինգի և թմրամիջոցների ապօրինի շրջանառության վարչությունում տևական ժամանակ քննված բազմադրվագ քրեական գործի նախաքննության ընթացքում իրականացված մեծածավալ քննչական և դատավարական գործողությունների արդյունքում պարզվել են համակարգչային տեխնիկայի օգնությամբ 23 անձի բանկային քարտերից կատարված հափշտակությունների դեպքերի հանգամանքները. մեղադրանք է առաջադրվել երեք անձի:«Քննությամբ ձեռք բերված տվյալների համաձայն՝ Կապան քաղաքի երկու բնակիչ համացանցի «ok.ru» կայքում ստեղծել են անհատական էջեր, որոնք նմանեցրել են նույն կայքի տարբեր օգտատերերի իրական էջերին՝ ներբեռնելով վերջիններիս լուսանկարները և տվյալները: Այնուհետև «ok.ru» կայքի նմանակ էջերի միջոցով ներկայանալով իրական էջերի օգտատերերի անունից՝ Կապան քաղաքի բնակիչները նամակագրություն են վարել իրական օգտատերերի էջերի ընկերների ցանկում ընդգրկված անձանց հետ և համակարգչային տեխնիկայի օգտագործմամբ նրանց քարտային հաշիվներից գումարներ հափշտակելու նպատակով, խաբեությամբ՝ վերջիններիս քարտային հաշիվներին գումարներ փոխանցելու պատրվակով, խնդրել և ստացել են նրանց կամ նրանց մտերիմների բանկային քարտերի տվյալները՝ քարտերի վավերապայմանները (այդ թվում` CVV կոդը), ինչպես նաև դրամական փոխանցումների հաստատման նպատակով քարտային հաշիվներին փոխկապակցված հեռախոսահամարներին ուղարկված գաղտնաբառերը, որոնց միջոցով ստացել են քարտային հաշիվների գումարները տնօրինելու հնարավորություն», - ասված է Քննչական կոմիտեի հաղորդագրությունում:Նախաքննությամբ պարզվել է, որ ձեռք բերված քարտային տվյալները համացանցի միջոցով օգտագործելով՝ ենթադրյալ հանցագործություն կատարած անձանցից մեկը քարտապանների բանկային հաշիվներից ելքագրել ու հափշտակել է ընդհանուր առանձնապես խոշոր չափերի գումար, իսկ երկրորդը՝ խոշոր չափերի գումար՝ դրանք փոխանցելով իրենց և իրենց հանցակցի՝ Կապան քաղաքի մեկ այլ բնակչի կողմից նախապես գրանցած և տնօրինվող «Իդրամ» և «Իզի Փեյ» հաշիվներին, ինչպես նաև վճարումներ կատարել «menu.am» ընկերությանը: Դրանից հետո հափշտակված գումարները «Իդրամ» և «Իզի Փեյ» հաշիվներից փոխանցել են իրենց կողմից տնօրինվող կամ իրենց ծանոթներին պատկանող բանկային քարտերին և կանխիկացրել դրանք:Ձեռք բերված բավարար ապացույցների համակցությամբ՝ Կապանի բնակիչներին մեղադրանքներ են առաջադրվել Քրեական օրենսգրքի 181-րդ` «Հափշտակությունը, որը կատարվել է համակարգչային տեխնիկայի օգտագործմամբ» և 38(հանցակցություն)-181-րդ հոդվածների տարբեր մասերով ու կետերով:Քրեական գործով նախաքննությունն ավարտվել է, և գործը՝ մեղադրական եզրակացությամբ, դատարան ուղարկելու միջնորդությամբ ուղարկվել է Գլխավոր դատախազություն:    "
ՏՏ ոլորտ,«Կասպերսկի Լաբորատորիա»-ն զգուշացնում է սթիլեր-տրոյացիների ակտիվության մասին," Facebook և Twitter սոցիալական կայքերն արգելափակել են հարյուրավոր օգտահաշիվներ, որոնք Չինաստանն օգտագործել է Հոնկոնգի բողոքի ակցիաները վարկաբեկելու նպատակով:Twitter-ի ներկայացուցիչների փոխանցմամբ՝ ներքին հետաքննության արդյունքում հայտնաբերվել է 936 օգտահաշիվ, որոնք փորձել են վարկաբեկել Հոնկոնգի քաղաքացիական շարժումը՝ կասկածի տակ դնելով բողոքի ակցիաների օրինականությունը և քաղաքական պահանջները: Լայնածավալ տեղեկատվական արշավն իրականացվել է Չինաստանի տարածքից՝ պետական աջակցությամբ, նաև հայտարարել են Twitter-ի ներկայացուցիչները:Նույն հիմնավորմամբ Facebook-ը ևս 5 օգտահաշիվ, 7 էջ և 3 խումբ է արգելափակել:Չինաստանին մաս կազմող Հոնկոնգում հարյուր հազարավոր մարդկանց փողոց է դուրս բերել արտահանձնման մասին վիճահարույց օրինագիծը: Ցուցարարները պահանջում են չեղարկել այդ նախագիծը, որն ինքնավարության կառավարությանը մասնավորապես իրավունք է տալիս թույլատրել ենթադրյալ իրավախախտի կամ հանցագործի արտահանձնումը Չինաստանի իշխանություններին․ Հոնկոնգի բնակիչները մտավախություն ունեն, որ օրենսդրական նախաձեռնության գլխավոր թիրախը այլախոհներն ու իշխանությունների ընդդիմախոսներն են:Պաշտոնական Պեկինը, որին Հոնկոնգը Մեծ Բրիտանիայից փոխանցվել է 1997 թվականին, հավաստիացրել էր, որ կհետևի այդ տարածքում մարդու իրավունքների, խոսքի, մամուլի ազատության իրավունքների պահպանմանը առնվազն 50 տարի:    "
ՏՏ ոլորտ,Համակարգչային տեխնիկայի օգնությամբ բանկային քարտերից հափշտակությունների գործով մեղադրանք է առաջադրվել 3 անձի," Yandex ռուսական որոնողական համակարգը ստեղծած ընկերությունը հայտնել է առաջիկա երկու տարում առանց վարորդի 2 հազար ինքնաշարժ մեքենաներ արտադրելու մտադրության մասին:Մինչև այս տարեվերջ նախատեսված է մոտ հարյուր այդօրինակ մեքենաների փորձարկումը: Այսօրվա դրությամբ Yandex ընկերությունն ունի 90 անվարորդ մեքենաներ, դրանցից 35-ը փորձարկվում են Մոսկվայի փողոցներում, սակայն փորձնական երթևեկության ընթացքում մեքենաներում ներկա է լինում ընկերության մասնագետը:«Մենք Yandex-ում ստեղծում ենք ռոբոտ վարորդ, այս ծրագիրը սկսել ենք 2017 թվականին: Այն ունի երկու հիմնական բաղադրիչ, առաջինն այսպես կոչված հարդվերն է՝ սարքախումբը, մեքենայում տեղադրվող ցուցիչները և համակարգիչները, երկրորդը ալգորիթմն է: Ալգորիթմերը որոշումներ են կայացնում՝ ստանալով ցուցիչների հաղորդած տեղեկատվությունը, և ղեկավարում են մեքենայի գործողությունները ճանապարհներին», - ասել է ընկերության անվարորդ մեքենաների բաժնի ղեկավար Դմիտրի Պոլիշչուկը:Yandex-ը չի հայտնել, թե որքան արժե այս ամբողջ ծրագրի զարգացումը: Պոլիշչուկն ասել է, որ անվարորդ մեկ մեքենայի գինը 6,5 միլիոն ռուբլի է, ինչը հավասար է մոտ 98 հազար դոլարի:Yandex-ի մեքենաները փորձարկվում են Սկոլկովոյի և Իննոպոլիսի տեխպարկերում:Yandex ընկերությունն ունի ավելի քան 30 ներկայացուցչություններ աշխարհի տարբեր երկրներում:Այն մատուցում է սննդի առաքման և, Uber ընկերության օրինակով՝ համատեղ երթևեկության ծառայություններ Ռուսաստանում, Հայաստանում, Ադրբեջանում, Վրաստանում, Բելառուսում, Ղազախստանում և մի շարք այլ երկրներում:Պոլիշչուկի փոխանցմամբ, Yandex-ը ցանկանում է անվարորդ մեքենաների փորձարկումներ անցկացնել նաև Միացյալ Նահանգներում, քանի որ այդ երկրում առավել զարգացած և առաջադիմական են ոլորտը կարգավորող օրենքները: "
ՏՏ ոլորտ,Facebook-ը և Twitter-ը Հոնկոնգի բողոքի ցույցերը վարկաբեկող հարյուրավոր օգտահաշիվներ են արգելափակել," Երևանում հոկտեմբերի 6-9-ը անցկացվելիք WCIT 2019 ՏՏ համաշխարհային համաժողովին մասնակցությունը հաստատել է 59 բանախոս և ամեն օր նրանց թիվը ավելանում է, այսօր համաժողովի կազմակերպչական աշխատանքներին նվիրված ասուլիսում տեղեկացրեց Առաջատար տեխնոլոգիաների ձեռնարկությունների միության (ԱՏՁՄ) նախագահ Ալեքսանդր Եսայանը։Թվով 23֊րդ համաժողովի կազմակերպչական աշխատանքները ստանձնած ԱՏՁՄ֊ի նախագահը ներկայացրեց բանախոսներից 5֊ի անունները՝ նորարարական տեխնոլոգիական ծրագրային ապահովման ոլորտում գործող Infosys ընկերության հիմնադիր Նարայանա Մըրթի, համակարգչային գրաֆիկայի ոլորտում առաջատարներից NVIDIA ընկերության հիմնադիր Ջենսեն Հուանգ, Twitter, Tumblr, Venmo, Uber ընկերությունների ներդրողներից՝ ձեռնարկատեր Գերի Վայներչուկ, համակարգչային տեխնիկայի և էլեկտրոնիկայի արտադրող Acer ընկերության հիմնադիր Սթեն Շի և նավիգացիոն GPS համակարգերի առաջատար արտադրող Garmin կորպորացիայի համահիմնադիր և գործադիր նախագահ Մին Կաո։Ավելի վաղ համաժողովի կազմակերպիչները հրապարակել էին բանախոսներից՝ Reddit֊ի և Initialized Capital֊ի համահիմնադիր Ալեքսիս Օհանյանի, Microsoft ընկերության կորպորատիվ փոխնախագահ Վահե Թորոսյանի, Siemens֊ի փոխնախագահ Ջենի Բոֆինգեր֊Շուսթերի, Սևծովյան տնտեսական համագործակցության կազմակերպության գլխավոր քարտուղար Մայքլ Քրիսիդեսի անունները։Ալեքսանդր Եսայանը ընդգծեց, որ միջոցառման կազմակերպիչները փորձելու են առանցքային բանախոսների համար կազմել «անհատական օրակարգեր» և նրանց ցույց պոտենցիալ համագործակցության համար հետաքրքիր հայաստանյան ընկերություններ, թիմեր, նախագծեր՝ որպեսզի փորձեն Կոնգրեսի ավարտին գալ ինչ֊որ համագործակցության։ ֊ «Պարտադիր չէ դա լինի ներդրում, կարող է լինել համագործակցություն մեր IT ընկերությունների հետ, որը մեծ պոտենցիալ կարող է ունենալ», ֊ մանրամասնեց ԱՏՁՄ նախագահը։Արձագանքելով լրագրողներից մեկի հարցին՝ որքանով են հավաստի լուրերն այն մասին, որ համաժողովին մասնակցելու է նաև ԱՄՆ նախկին նախագահ Բարաք Օբաման, Եսայանը նշեց. ֊ «Ես կհաստատեմ, որ Բարաք Օբամայի գրասենյակի հետ մենք արդեն չորս ամիս է՝ բանակցություններ ենք տանում։ Այս պահի դրությամբ, կասեմ, որ հայտարարելու ոչինչ չունենք»։ԱՏՁՄ նախագահը, միևնույն ժամանակ, նշեց, որ առաջիկայում կհայտարարվեն նոր խոսնակների անունները և խոստացավ՝ «սյուրպրիզներ» են սպասվում, այդ թվում՝ այն մարդու անունը՝ «ով կանի Կոնգրեսի բացումը»։WCIT 2019 ՏՏ համաշխարհային համաժողովը տեղի կունենա Երևանում, հոկտեմբերի 6-9-ին։ Այն հյուրընկալվում է Հայաստանում՝ կառավարության աջակցությամբ։ ՏՏ համաշխարհային համաժողովը հիմնադրել է Տեղեկատվական տեխնոլոգիաների և ծառայությունների համաշխարհային դաշինքը։ Հայաստանում անցկացվող թվով 23-րդ համաժողովը կազմակերպում է Առաջատար տեխնոլոգիաների ձեռնարկությունների միությունը (ԱՏՁՄ)։Երևանյան համաժողովին սպասվում է ավելի քան 2500 մասնակից՝ 70 երկրից։"
ՏՏ ոլորտ,Yandex-ը փորձարկում է անվարորդ մեքենաներ," Խելացի տների համակարգերը խոցելի են, և գոյություն ունեն դրանք «գրավելու» բազմաթիվ եղանակներ։ Նման եզրակացության են հանգել «Կասպերսկի Լաբորատորիա» ընկերության փորձագետները՝ հիմնվելով սեփական և կողմնակի հետազոտությունների արդյունքների վրա։Օրինակ, «Կասպերսկի Լաբորատորիա»-ի հայաստանյան ներկայացուցչության հաղորդագրության համաձայն, Fibaro ընկերության խելացի տան համակարգը ցանկացածին թույլ է տալիս ներբեռնել և ամպային սերվեր վերբեռնել կոնտրոլերի ծրագրային միջուկի պահուստային կրկնօրինակները. կոնտրոլերը կառավարում է մնացած բոլոր սարքերը՝ թերմոստատները, սրճեփները, հսկման համակարգերը։ «Եթե չարագործը ներբեռնի Fibaro-ի ամպում պահվող ընդհանրապես բոլոր պահուստային կրկնօրինակները, ապա կարող է գուշակել սարքերի պարզ և հաճախ հանդիպող գաղտնաբառերը։ Թափանցելով ադմինիստրատորի պանել՝ նա կօգտագործի խոցելիություններից մեկը, որը թույլ է տալիս հեռավար կոդ գործարկել և ստանալ համակարգի գերօգտատիրոջ իրավունքներ ու տանն անել սրտի ուզածը։ Այդ իրավունքները կարելի է ստանալ նաև բեքապի վնասաբեր պատճենն ստեղծելով ՝ այն սերվեր վերբեռնելով և համոզելով, որ զոհը տեղադրի «թարմացումը»։ Դա կարելի է անել Fibaro-ի հաղորդագրությունը նմանակելու միջոցով։ «Կասպերսկի Լաբորատորիա»-ի մասնագետները խոցելիությունների մասին պատմել են Fibaro-ի մշակողներին, և նրանք օպերատիվ կերպով շտկել են դրանք. այնպես որ գրոհների նկարագրված սցենարներն այլևս չեն աշխատում», - ասված է հաղորդագրությունում:Նույն աղբյուրի փոխանցմամբ՝ խելացի տան Nest համակարգում նախատեսված են պարամետրեր, որոնք ընդհանուր են հսկողության համակարգերի և ավելի քիչ պաշտպանված սարքերի համար։ Այդ պարամետրերի արժեքները գրանցվում են միասնական պահուստարանում։ Դրանց հասանելիություն ունեն բոլոր սարքերը, որոնց այդ պարամետրերն անհրաժեշտ են աշխատանքի համար։ Եվ հաճախ ինչ-որ անջատիչ կամ թերմոստատ կարող է ոչ միայն ընթերցել իրեն հետաքրքրող արժեքները, այլև փոփոխել դրանք։ «Տանն է/տնից դուրս» ռեժիմների կառավարման թույլտվություն ունեն Nest հարթակի հետ համատեղելի մի քանի սարքեր, որոնցից է Kasa անջատիչը։ Դրա հավելվածը ստուգում է հավաստագրի իսկությունը, և եթե այն իսկական է, սերվերին գաղտնի ուղարկում է տոկեն՝ տեղեկատվություն, ըստ որի այն ճանաչում է տանտիրոջը։ Եվ հավելվածը վստահել է ցանկացած հավաստագրի, որը կարելի է ցույց տալ սերվերին, եթե տանտերը միանում էր հանրային Wi-Fi-ին, և մտնելով նույն ցանց, չարագործը ձեռք էր գցում միացումը և հավելվածին ցույց էր տալիս SSL-հավաստագիրը։ Ցանցահենը հենց սրճարանից հայտնում էր անջատիչին, որ տերը վերադարձել է, տեսահսկման խցիկն ընթերցում էր «տանն է» պարամետրը և դադարեցնում տեսագրումը, ինչից հետո հանցագործը կամ նրա հանցակիցները կարող էին աննկատ տուն թափանցել։ Kasa-ի մշակողները նույնպես շտկել են խոցելիությունն այն բանից հետո, երբ նրանց են դիմել հետազոտողները։Լուսավորման համակարգերի համար նախատեսված Philips Hue-ում խելացի տանը միանալու համար յուրաքանչյուր ծրագիր տիրոջը թույլտվության հարցում է կատարում։ Այդ թույլտվությունը կարելի է տալ՝ սեղմելով կառավարման բլոկի ֆիզիկական կոճակը. բլոկի միջոցով Hue սարքերը փոխգործակցում են միմյանց հետ։ Այդ կոճակը կարող է սեղմել ոչ միայն օգտատերը, այլև ... ցանկացած ծրագիր, որն արդեն միացած է Hue-ին։ Բանն այն է, որ համակարգի «ուղեղը» որոշում է, թե գործել է արդյոք կոճակն ըստ կառավարման բլոկի պարամետրերից մեկի արժեքի։ Հենց այդ արժեքն էլ կարող են փոփոխել հավելվածները։ Այնպես որ, հարթակ մուտք ունեցող մեկ անբարեհույս ծրագիրը ի զորու է անվերահսկելի կերպով թույլտվություն տրամադրել այլ ծրագրերի, և նույնիսկ ավելին՝ նույն պարամետրի օգնությամբ կարելի է անջատել ավելի վաղ միացված բաղադրիչները, փոխանցում է «Կասպերսկի Լաբորատորիա»-ն:«Խելացի տան կոտրանքի ռիսկը կարելի է նվազեցնել, եթե համակարգը գնելուց առաջ ուշադրություն դարձվի, թե արտադրողն ինչպես է արձագանքում հայտնաբերվող խոցելիություններին։ Եթե ընկերությունը պատասխանատու կերպով է վերաբերվում հետազոտողների կողմից հայտնաբերված խնդիրներին և արագ վերացնում է դրանք, դա լավ նշան է։ Պետք է ժամանակին տեղադրել արտադրողների թողարկած թարմացումները, ինչպես նաև սարքերը և կառավարման պանելները պաշտպանել երկար ունիկալ գաղտնաբառերով։ Այդ դեպքում չարագործը չի կարողանա գտնել տան «բանալին»։ Հարկ է ճիշտ կարգավորել տնային անլար ցանցը, ծրագրերը ներբեռնել միայն պաշտոնական աղբյուրներից և դրանց տալ միայն անհրաժեշտ թույլտվություններ, ինչպես նաև հանրային Wi-Fi-ին միանալիս օգտագործել պաշտպանված միացում՝ VPN», - ասված է հաղորդագրությունում:  "
ՏՏ ոլորտ,"NVIDIA, ACER, Garmin և այլ առաջատար ընկերությունների ղեկավար ներկայացուցիչներ կմասնակցեն WCIT 2019 համաժողովին Երևանում"," Ռազմարդյունաբերությանը հատկացվող բյուջեն կրկնապատկվելու է․ բարձր տեխնոլոգիական արդյունաբերության նախարար Հակոբ Արշակյանն ասում է՝ այս ոլորտն իրենց առաջնահերթություններից է լինելու:«2.8 միլիարդ դրամը դարձնում ենք 6 միլիարդ՝ նոր ֆինանսավորման մեխանիզմներ ենք ստեղծել, որ մարդու մտքից մինչև իր ընկերություն, այնուհետև պրոդուկտ և շուկա՝ այս ամբողջ ցիկլի մեջ կարողանանք պետական համակարգերով աջակցություն ցուցաբերել», - «Ազատության» հետ զրույցում մանրամասնեց նախարարը:Տրանսպորտի, կապի և տեղեկատվական տեխնոլոգիաների նախարարությունը արդեն կոչվում է Բարձր տեխնոլոգիական արդյունաբերության նախարարություն: Պաշտպանության նախարարության կազմից ամբողջությամբ նոր նախարարության կազմ է տեղափոխվելու Ռազմարդյունաբերության պետական կոմիտեն:«Մի գործընթացում ենք, երբ Պաշտպանության նախարարությունից մեր նախարարությանն է փոխանցվում Ռազմարդյունաբերական պետական կոմիտեն, արդեն իսկ որոշումը կա և ընդունվել է: Նաև հիմա գիտահետազոտական ինստիտուտները և գործարաններն են փոխանցվում: Այս ծրագրերով դրանց հիմա վրա նույնպես պետք է ստեղծենք այս կարողությունները և զարգացնենք», - նշեց Արշակյանը: - «Մենք կարիք ունենք, որպեսզի Հայաստանն ունենա հզոր բանակ, տեխնոլոգիապես զինված: Եվ մենք ապահովելու ենք այդ տեխնոլոգիական, տեղում արտադրվող և տեղում լուծումներ ստացող այդ տեխնոլոգիական, ինովացիոն մասը: Կիրառությունը՝ իհարկե, մենք պաշտպանության նախարարության հետ համատեղ ենք աշխատելու և նաև իրենց տեսլականը նույնպես հաշվի է առնվելու այս ամբողջ կոմպլեքսի զարգացման գործում»:Նախարարության կից ստեղծվելու է նաև Բարձր տեխնոլոգիական խորհուրդ, որտեղ ներգրավելու են ոլորտի մասնագետներին՝ նոր նախագծերը նաև նրանց հետ քննարկելու համար: Նախարարությունը նախատեսում է կրթական ու դրամաշնորհային ծրագրեր իրականացնել ոչ միայն մայրաքաղաքում, այլև մարզերում:Այս տարի կսկսեն ինժեներական քաղաք կառուցել․ ընկերությունները, որ սեփական թանկարժեք սարքավորումներ ու հզորություններ չունեն, կկարողանան օգտվել ընդհանուր լաբորատորիաներից:«Պետություն և մասնավոր համագործակցություն է՝ պետությունը իր կողմից ներդնում է գումար, նաև հող՝ 3 հեկտար, և այնտեղ կառուցում է ինկուբատորի շենք, որտեղ նաև տեղակայված են ընդհանուր օգտագործման լաբորատորիաներ և արտադրական հնարավորություններ: Մենք հատուկ այդ սարքավորումների ուղղությամբ աշխատող ընկերությունների համար փորձում ենք էկոհամակարգ ստեղծել», - մանրամասնեց Հակոբ Արշակյանը:Բարձր տեխնոլոգիական արդյունաբերության նախարարության շնորհանդեսը տեղի ունեցավ անցած շաբաթավերջին՝ «Սևան Սրատրտափ Սամմիթի» ընթացքում, որտեղ հավաքված էին նորարար և բարձր տեխնոլոգիական գաղափարներ իրագործողներ Հայաստանից և արտերկրից: Այս հավաքի ընթացքում նախարարը նաև ոչ ֆորմալ միջավայրում՝ խարույկի շուրջ, շփվեց Սամմիթի մասնակիցների հետ՝ խորհուրդ տալով կարևորել կրթությունն ու սեփական օրինակով բարեփոխել շրջապատը:Հակոբ Արշակյանն ասում է՝ մինչև կառավարությունում հայտնվելը հաջող գործունեություն էր ծավալում բարձր տեխնոլոգիական մասնավոր ընկերությունում, եթե նախարարի տեղակալ, հետո նախարար չնշանակվեր, հիմա գուցե միլիոնատեր լիներ, սակայն իր այժմյան աշխատանքը դիտում է իբրև առաքելություն, իսկ ընտանեկան բյուջեի բացը լրացնելու համար սիրելի մեքենան է վաճառել:«Ինչ ունեի֊չունեի վաճառեցի, որ կարողանամ նվիրվել այս գործին: Այս գործը ինձ համար ևս մեկ հնարավորություն է իմ առաքելությունը կատարելու: Ես ուզում եմ, որ Հայաստանը աշխարհի քարտեզի վրա լինի», - պատմեց Արշակյանը: - «Վարչապետն ասաց, որ մեր երկիրը ինքն իրենով ստարտափ ա, կարծում եմ ավելի ուժեղ բնորոշող բան չկա․․․ հեղափոխությունը ստարտափ ա, և կարծում եմ՝ հեղափոխության մեջի՝ մեր նախարարությունն ա ստարտափ: Եվ բոլորիդ կոչ եմ անում ձեր ջանքերը միահյուսել, որ մենք էդ ստարտափը հաջողացնենք: Դա մեր ստարտափն ա, դա ձեր ստարտափն ա: Ես էսօր կամ՝ վաղը չեմ աշխատելու: Ես անկեղծ ասում եմ՝ երբ որ իմ սրտի աշխատանքը ընդեղ վերջանա, գլխի աշխատանքը սկսի՝ կզիջեմ գլուխ ունեցողներին, չնայած գլուխ էլ ունեմ, բայց սիրտս ավելի ուժեղ ա»:"
ՏՏ ոլորտ,Փորձագետները հայտնաբերել են խելացի տները «գրավելու» բազմաթիվ եղանակներ," Ավելի քան 1000 ձեռներեցի մասնակցությամբ անցած և մեկ շաբաթ տևած «Սևան Ստարտափ Սամմիթ 2019»-ն օգոստոսի 3-ին ամփոփել է արդյունքները։Ինչպես «Արմենպրես»-ին տեղեկացրին «Սևան Ստարտափ Սամմիթ»-ի մամուլի ծառայությունից,փակման միջոցառմանը մասնակիցներն ստացել են մրցանակներ, որոնց ընդհանուր արժեքը հասավ 100,000 ԱՄՆ դոլարի։Ստարտափները բաժանված էին խմբերի՝ կախված զարգացման աստիճանից և գործունեության ոլորտից։ «Ներդրումային համաձայնությունների մասին տեղեկատվությունը հասանելի կլինի մոտ ապագայում։Starter մրցույթում մրցում էին գաղափարի փուլում գտնվող ստարտափները, որոնք դեռ շուկայում չեն և չեն ստացել ներդրումներ։ Այդտեղ հաղթող ճանաչվեցին՝1-ին հորիզոնական ՝ Thermoscan - 5,000 ԱՄՆ դոլար- Ծրագիրը հատուկ ջերմային ընկալիչների միջոցով և արհետական բանականությամբ աշխատող դետեկտորներով կանխորոշելու է կրծքագեղձի քաղցկեղը։2-րդ հորիզոնական - 3,000 ԱՄՆ դոլար – CowNet- Այն հնարավորություն է տալիս ֆերմերին ամեն պահի ստանալ ինֆորմացիա կենդանու առողջության և պրոդուկտիվության մասին։ Հավաքված ինֆորմացիան հասանելի է ֆերմերներին հատուկ հեռախոսային հավելվածի միջոցով։3-րդ հորիզոնական - 2,000 ԱՄՆ դոլար - Xpressbook – Այն ծրագիր է այն բիզնեսների համար, որոնք կատարում են շատ գործարքներ։ Ծրագիրն ունի իր մեջ ինտեգրված հարկերը մեխանիզացնող հնարավորություն։Booster-ում մրցում էին այն ստարտափները, որոնք արդեն ունեն ներդրումներ և գործում են շուկայում կամ շուտով մուտք կգործեն։1-ին հորիզոնական՝ Soraytec - 5,000 ԱՄՆ դոլար – հիմնադրված 2014 թ․-ին, նպատակը հոսանքի ուժը չափող սարք ունենալն է։ Սարքը կարողանում է չափել միջին և բարձր հոսանքի ուժը։2-րդ հորիզոնական՝ ForgeFiction - 3,000 ԱՄՆ դոլար – ստեղծում է հետաքրքիր կոնտենտ՝ թույլ տալով բոլոր հետաքրքրվողներին գրել պատմություններ և առաջարկել նոր տարբերակներ։3-րդ հորիզոնական՝ 2,000 ԱՄՆ դոլար - RetentionForce – հաղորդակցության բարելավման և հաճախորդների հետ կապը բարելավելու նպատակով ստեղծած չաթբոտ է։Բոլոր ոլորտային մրցույթների հաղթողները ստացան 1,500 ԱՄՆ դոլար մրցանակ։ Եվս 30,000 ԱՄՆ դոլարի հատուկ մրցանակներ հանձնվեցին ստարտափներին։ Ծրագրավորողների համար նախատեսված Firecode Marathon-ի մրցանակային ֆոնդը հասավ 20,000 ԱՄՆ դոլարի։Հիշեցնենք, որ «Սևան Ստարտափ Սամմիթ 2019»-ը տեղի է ունեցել հուլիսի 28-ից օգոստոսի 3-ը՝ Սևանում։ Նպատակը ստարտափների և ներդրողների համար համագործակցության հարթակ ստեղծելն է և նորարարությունը մարդկայնացնելը»,- նշված է հաղորդագրության մեջ։"
ՏՏ ոլորտ,Ռազմարդյունաբերության պետական կոմիտեն կտեղափոխվի Բարձր տեխնոլոգիական նախարարության կազմ," Հանրապետության նախագահ Արմեն Սարգսյանը երեկ երեկոյան տեսակապի միջոցով միացել է «Սևան ստարտափ սամմիթ-2019»-ի մասնակիցներին, զրուցել նրանց հետ, հետաքրքրվել սամմիթի ընթացքով և պատասխանել նրանց հարցերին։ Այս մասին տեղեկացնում է ՀՀ նախագահի պաշտոնական կայքը:«Սա հրաշալի նախաձեռնություն է, և ցանկանում եմ շնորհակալություն հայտնել բոլոր նրանց, ովքեր սկսել են այն: Կարծում եմ՝ այս նախաձեռնությունը մեծ հաջողություն կունենա: Այն շատ կարևոր է հատկապես Հայաստանի համար, որովհետև Հայաստանը, այնպես, ինչպես ես եմ տեսնում ապագայում, պետք է ուժեղ ներկայություն ունենա բարձր և նոր տեխնոլոգիաների ոլորտում և լինի ստարտափի երկիր: Միգուցե, մի օր մենք հնարավորություն կունենանք հռչակել Հայաստանը աշխարհի ստարտափի մայրաքաղաք,-ասել է նախագահը։-Ստարտափն այն ինստիտուտներից մեկն է, որը միավորում է այս երիտասարդներին, ինչը հիանալի է, և սա ամենակարևորն է»:Խոսելով ստարտափերի հետագա զարգացման հեռանկարների ու պայմանների մասին՝ Հանրապետության նախագահն առաջին հերթին կարևոր է համարել որակյալ կրթությունը։ «Հայաստանն առաջատար երկրների շարքում դասելու համար անհրաժեշտ են մի քանի պայմաններ, և դրանցից մեկը կրթության բարձր որակն է։ Բարձր որակի կրթություն բոլորի համար՝ սկսած Երևանի կենտրոնից մինչև սահմանամերձ գյուղեր,-նշել է նախագահը:- Յուրաքանչյուր ուսուցչի հիմնական առաքելությունն է գտնել տաղանդավորներին, և ստարտափը կօգնի մեզ գտնել տաղանդներ»։Հաջորդ կարևոր գործոնը Արմեն Սարգսյանը համարել է միջազգային առաջատար ընկերությունների ներկայությունը Հայաստանում, որոնք միջավայր կստեղծեն ստարտափերի զարգացման համար։ «Մենք չենք կարող միայն ստարտափ կամ լավ գաղափարներ ստեղծել, եթե չունենանք գիտության և նոր տեխնոլոգիաների ենթակառուցվածքներ։ Այդ իսկ պատճառով աշխատում ենք մի շարք խոշոր ընկերությունների հետ, ինչպիսիք են IBM-ը, Google-ը, Leonardо-ն՝ ապահովելու նրանց ներկայությունը Հայաստանում: Եթե միջազգային խոշոր ընկերությունները ներկա լինեն Հայաստանում, նրանք զարգացման հատուկ որակ կթելադրեն»:Մյուս կարևոր գործոնը նախագահը համարել է փոխկապվածությունն աշխարհի հետ։ «Մենք բնական եղանակով կապված ենք աշխարհի հետ, քանի որ հայերն ապրում են ամենուր։ Շատ տաղանդավոր հայեր աշխատում են Կալիֆոռնիայում, Սիլիկոնյան հովտում,-ասել է նա: -Այնպես որ, կարևոր է ստեղծել հանգույց բոլորի միջև և ոչ միայն՝ հայերի: 21-րդ դարը լինելու է այն երիտասարդներինը, որոնք ունեն հավակնություն և խիզախություն՝ մարտահրավեր նետելու և ներկայացնելու իրենց նոր գաղափարները»:Նախագահ Սարգսյանը նշել է, որ Հայաստանը պետք է բարենպաստ վայր լինի երիտասարդ տաղանդների համար․ «Երիտասարդ տաղանդները միշտ փնտրում են համապատասխան միջավայր, և այդ միջավայրը 21-րդ դարի տեխնոլոգիական տարածքն է: Այնպես որ, Հայաստանը պետք է ունենա նման տարածք»։Արմեն Սարգսյանը պատրաստակամություն է հայտնել առաջիկայում ևս աջակցել «Սևան ստարտափ»-ին։ «Ես ձեզ հետ եմ, ես ձեր ստարտափ հանրության անդամն եմ, պատրաստ եմ օգնել ձեզ, ստեղծել նոր ճանապարհ՝ աշխատելու նոր սերնդի հետ։ Դուք երիտասարդ եք, ամեն ինչ առջևում է, սակայն աշխարհը շատ արագ է առաջ շարժվում: Այնպես որ, դուք նույնպես պետք է արագ լինեք»:Նախագահը պատասխանել է նաև Հայաստանից և տարբեր երկրներից ժամանած երիտասարդների հարցերին։«Սևան ստարտափ սամմիթ 2019»-ին մասնակցում է 120 ստարտափ թիմ Հայաստանից և 45 տարբեր երկրներից, ինչպես նաև ավելի քան 1000 ձեռներեց ողջ աշխարհից։ Սամմիթի նպատակը նորարարական գաղափարների խրախուսումն է, ինչպես նաև բիզնես աշխարհի ներկայացուցիչների միջև անկաշկանդ կապի հաստատումը։«Սևան ստարտափ սամմիթ»-ի մասնակից թիմերի համար 2018 թվականից սահմանված է և հանձնվում է նաև Հանրապետության նախագահի մրցանակ։"
ՏՏ ոլորտ,Ամփոփվել են «Սևան Ստարտափ Սամմիթ 2019»-ի արդյունքները," Հայաստանում օգտատերերի մոբայլ սարքերի 2,16%-ը 2019-ի առաջին եռամսյակում բախվել է վնասաբեր ծրագրերի այն դեպքում, երբ Վրաստանում այդ ցուցանիշը կազմել է 1,52%, իսկ Ադրբեջանում՝ 3,12%։Հայաստանում 2018-ին վնասաբեր ծրագրերի գրոհների ենթարկված մոբայլ օգտատերերի բաժինը կազմել է 4,76%՝ 2017-ի 4,28% փոխարեն։ Վրաստանում այդ տարեկան ցուցանիշները կազմել են, համապատասխանաբար, 5,17% ու 4,71%, և Ադրբեջանում՝ 2,95% և 2,59%։ Այդ մասին են վկայում «Կասպերսկի Լաբորատորիա»-ի տվյալները։Ընկերության լուծումները 2019-ի առաջին եռամսյակում աշխարհում հայտնաբերել են մոբայլ սարքերի համար նախատեսված 905 174 վնասաբեր տեղադրման փաթեթ, ինչը 95 845-ով պակաս է, քան նախորդ եռամսյակում։Ըստ փորձագետների՝ մոբայլ վնասաբեր ծրագրերից պաշտպանության առաջին միջոցն է միայն վստահելի հարթակներից հավելվածներ ներբեռնելը և սարքի կարգավորումներում կողմնակի հարթակներից ծրագրերի տեղադրման հնարավորությունն անջատելը։ Անհրաժեշտ է նաև համակարգը և հավելվածները մշտապես նորացնել մինչև արդիական տարբերակներ և չանցնել ոչ վստահելի հղումներով և չբացել կասկածելի ֆայլերը SMS-ներում, էլեկտրոնային փոստում, մեսենջերներում, սոցիալական ցանցերում և բրաուզերներում։"
ՏՏ ոլորտ,Հայաստանը պետք է բարենպաստ վայր լինի երիտասարդ տաղանդների համար․ Արմեն Սարգսյան," Հուլիսի 29-ին ԱԳ նախարար Զոհրաբ Մնացականյանն այցելել է արդեն չորրորդ տարին անընդմեջ անցկացվող «Սևան Ստարտափ Սամմիթ 2019»-ին, որը մեկնարկել էր հուլիսի 28-ին և մեկ հարկի տակ միավորել ավելի քան 1000 ձեռներեցների ողջ աշխարհից: Խարույկի շուրջ զրույցի ընթացքում նախարար Մնացականյանը, ողջունելով Սամմիթի մասնակիցներին, նշել է, որ Սևանում հավաքված երիտասարդությունն արտացոլում է անհատական ազատության, կարողությունների, վստահության և համարձակության ոգին: Խոսելով երիտասարդության ներուժի լիարժեք իրացման մասին՝ նախարար Մնացականյանն ընդգծել է. ֊ «Մենք ապրում ենք մի ժամանակաշրջանում, երբ երիտասարդությունն ամենահամարձակն է։ Ձեր կողմից առաջարկվող համարձակ գաղափարները լավագույնն են, եթե նաև ծառայում են սերունդների բարեկեցությանը։ Ձեր համարձակությանը կհետևի նաև հասարակությունը, նաև պետությունը։ Ես իսկապես շատ ուրախ եմ լինել այստեղ, քանի որ դուք բոլորդ արտացոլում եք այդ համարձակության զգացումը, որը փոխանցվում է նաև ինձ»։Անդրադառնալով կառավարության առաջնահերթություն հանդիսացող տեղեկատվական տեխնոլոգիաների, նորարարության և ստարտափների ոլորտի զարգացման ուղղությամբ ձեռնարկվելիք քայլերին՝ նախարար Մնացականյանն ընդգծել է, որ կառավարության հիմնական գործառույթը համապատասխան միջավայրի, համապատասխան հարթակի ձևավորումն է. ֊ «Որպես կառավարության ներկայացուցիչ՝ մեկ բան հստակ կարող եմ ասել. լավագույն օգնությունը խոչընդոտ չդառնալն է: Ուստի, մեր կողմից ամենակարևորն է ապահովել միջավայր, որում այդ անհատական նախաձեռնությունները կարող են լավագույնս դրսևորվել, ապահովել ճիշտ օրենքներ, ստեղծել օրենսդրական դաշտ, որը ձեր նախաձեռնությանը կտա ինքնադրսևորվելու հնարավորություն, ապահովել միջավայր, որտեղ ձեր աշխատանքը լավագույն կերպով կիրագործվի»:«Մենք մի ժողովուրդ ենք, որն օժտված է ինքնության, պատմության բարձր զգացումով: Մենք գիտենք` մենք ով ենք. մենք աշխարհի որևէ այլ ժողովրդից ավելի լավը կամ ավելի վատը չենք: Մենք մի մասնիկն ենք ազգերի հրաշալի ընտանիքի: Մենք շատ հպարտ և վստահ ժողովուրդ ենք, որը գիտի իր պատմությունը և գիտի, թե ինչ է ցանկանում ապագայի համար։ Եվ այստեղ հավաքված երիտասարդ սերունդն արդեն իսկ հայտարարել է, թե ինչ է ցանկանում ապագայի համար, և նրանք դա արել են իրենց ձևով՝ հստակ ուղերձ հղելով պետությանը, որ ցանկանում են ազատություն, օրենքի գերակայություն, ժողովրդավարություն, որպեսզի արարեն և լինեն օրենքով պաշտպանված: Այս ամենը կառավարության համար շատ պարտավորեցնող է։ Սա այն մանդատն է, որի վրա հիմնված է այս կառավարությունը»,- իր խոսքն ամփոփել է ԱԳ նախարարը։ Այնուհետև նախարար Մնացականյանը պատասխանել է «Սևան Ստարտափ Սամմիթ 2019»-ի մասնակիցների հարցերին:Խարույկի շուրջ զրույցից առաջ ԱԳ նախարարը շրջայց է կատարել ճամբարում, ծանոթացել ծրագրի մանրամասներին և նպատակին։"
ՏՏ ոլորտ,"Հայաստանում մոբայլ վնասաբեր ծրագրերի գրոհների ենթարկվել է օգտատերերի 2,16%-ը"," Սևանի ափին այսօր մեկնարկել է չորրորդ ամենամյա վրանային «Սևան Ստարտափ Սամմիթ»-ը, որին մասնակցում են թվով 120 ստարտափներ Հայաստանից և աշխարհի 45 երկրներից։Սամմիթի շրջանակում Հայաստան են ժամանել 100-ից ավել մենթորներ և հաջողակ ձեռներեցներ, վենչուրային և հրեշտակ ներդրողներ, ովքեր 7 օրերի ընթացքում իրենց փորձով կկիսվեն մասնակից ստարտափների հետ, հանդես կգան դասախոսություններով և կօգնեն բացահայտել արագ զարգացման գաղտնիքներն ու միջազգային շուկաներ դուրս գալու լավագույն ճանապարհները: Մասնակիցների ծանոթությանն ու ստարտափների ներկայացմանը հաջորդեց պաշտոնական բացման արարողությունը, որին ներկա էին նաև միջոցառման կազմակերպիչները, գործընկերներն ու հովանավորները։«Սիսայդ Ստարտափ Սամմիթի» համահիմնադիր Հակոբ Հակոբյանը բացման երեկոյի ընթացքում նշեց, որ արդեն 4-րդ տարին է, ինչ «Սևան Ստարտափ Սամմիթ»-ն իր շուրջն է միավորում 1000-ից ավելի մարդկանց Հայաստանից և ամբողջ աշխարհից, ինչը նշանակում է, որ սամմիթը հաջողված և սպասված իրադարձություն է ստարտափ աշխարհում։Այս տարի «Սևան Ստարտափ Սամմիթ»-ին մասնակցող ստարտափները մրցելու են 100,000 ԱՄՆ դոլար մրցանակային ֆոնդի համար, ինչպես նաև լինելու է 100,000 ԱՄՆ դոլար երաշխավորված ներդրումային ֆոնդ, որը կներդրվի 2-3 ստարտափներում։ Նախատեսվում է ձեռք բերել ավելի քան 1,000,000 ԱՄՆ դոլարի ներդրումային համաձայնություն։Դիմելով մասնակիցներին` «Սևան Ստարտափ Սամմիթ»-ի տնօրեն Վահագն Ռափյանը նշեց, որ Սամմիթը, տարեցտարի ավելի մեծ և ընդգրկուն դառնալով, նպաստում է ստարտափների առաջխաղացմանն ու թիմերի կայացմանը: Այն հնարավորություն է տալիս թիմերին համախմբվելու և իրենց փորձության ենթարկելու:Սևան Ստարտափ Սամմիթը կազմակերպվում է «Ստարտափ Արմենիա» հիմնադրամի և «Գրանատուս Վենչուրս»-ի կողմից, ինչպես նաև «Աջակցություն ՓՄՁ զարգացմանը Հայաստանում» ծրագրի շրջանակներում, որը համաֆինանսավորվում է Եվրոպական միության և Գերմանիայի դաշնային հանրապետության տնտեսական համագործակցության և զարգացման նախարարության կողմից: Այն իրականացվում է ԳՄՀԸ «Մասնավոր հատվածի զարգացումը Հարավային Կովկասում» ծրագրի շրջանակում: «Աջակցություն ՓՄՁ զարգացմանը Հայաստանում» ծրագիրը հանդիսանում է Եվրոպական միության «ԵՄ-ն՝ Բիզնեսի համար» նախաձեռնության մաս:«Սևան Ստարտափ Սամմիթ»-ը վրանային ստարտափ հավաք է, որը միավորում է սկսնակ ձեռներեցների, ներդրողների և ՏՏ էկոհամակարգի այլ ներկայացուցիչների` ստեղծելով աննախադեպ ոչ ֆորմալ միջավայր` կրթության, բիզնես կապերի հաստատման և ներդրումային գործարքների համար:"
ՏՏ ոլորտ,Արտգործնախարար Զոհրաբ Մնացականյանն այցելել է «Սևան Ստարտափ Սամմիթ 2019»," Հայաստանյան, ինչպես նաև միջազգային ստարտափները կարող են գրանցվել՝ հոկտեմբերի 6-9-ին կայանալիք «WCIT 2019» -ՏՏ համաշխարհային համաժողովի «կայծակնային ռաունդների» ընթացքում իրենց գաղափարները ներկայացնելու և դրանց իրագործման համար ներդրումներ ներգրավելու հնարավորության համար: Համաժողովի կայքի https://wcit2019.org/application-form բաժնում կարող են գրանցվել ստարտափներ` գաղափարի իրականացման ցանկացած փուլում:«Դրանք կարող են լինել ստարտափներ անգամ գաղափարի փուլում: Ընտրությունը կատարելու է հատուկ հանձնաժողովը, և ես խորհուրդ կտայի բոլորին դիմել և հնարավորինս շուտ», - հայաստանցի և եվրոպացի լրագրողների հետ հանդիպմանը մանրամասնեց համաժողովի կազմակերպիչ Առաջատար տեխնոլոգիաների ձեռնարկությունների միության նախագահ Ալեքսանդր Եսայանը: - «Ժյուրին ներառելու է մեծ աքսելերատորներ, խոշոր ընկերությունների գործադիր տնօրեններ և դա նաև ֆինանսավորում ստանալու հնարավորություն է», - պարզաբանեց նա:Եսայանի խոսքով Գաղափարները կգնահատի և 15 լավագույնները կընտրի միջազգային մասնագետներից կազմված ժյուրին։Այսօր հրավիրած ասուլիսում Ալեքսանդր Եսայանը և «WCIT 2019»-ի կազմակերպման ծրագրի տնօրեն Սյուզաննա Ազոյանը հավելյալ մանրամասներ ներկայացրեցին համաժողովի նախապատրաստական աշխատանքների մասին, մասնավորապես, նշելով, որ համաժողովի առանցքային թեմաների շարքում են արհեստական բանականությունը, բլոքչեյնը, «կանաչ» տեխնոլոգիաները:«WCIT 2019» ՏՏ համաշխարհային համաժողովը տեղի կունենա Երևանում, հոկտեմբերի 6-9-ին։ Այն հյուրընկալվում է Հայաստանում՝ կառավարության աջակցությամբ։ ՏՏ համաշխարհային համաժողովը հիմնադրել է Տեղեկատվական տեխնոլոգիաների և ծառայությունների համաշխարհային դաշինքը։ Հայաստանում անցկացվող թվով 23-րդ համաժողովը կազմակերպում է Առաջատար տեխնոլոգիաների ձեռնարկությունների միությունը (ԱՏՁՄ)։Երևանյան համաժողովին սպասվում է ավելի քան 2500 մասնակից՝ 70 երկրից։"
ՏՏ ոլորտ,"Մեկնարկել է «Սևան Ստարտափ Սամմիթ 2019»-ը, որտեղ կմրցեն 120 ստարտափներ աշխարհի տարբեր երկրներից"," Վարչապետի աշխատակազմի «Հանրային կապերի և տեղեկատվության կենտրոն» ՊՈԱԿ-ի «Տեղեկատվության ստուգման կենտրոն» ծրագիրն անդրադարձել է ՆԱՏՕ-ի գլխավոր քարտուղար Յենս Ստոլտենբերգին հասցեագրված կեղծ նամակին, որում, իբր, ՀՀ վարչապետ Նիկոլ Փաշինյանը պատրաստակամություն է հայտնել հայկական զորքերը դուրս բերել Լեռնային Ղարաբաղից:Նշելով, որ նամակի թվային պատճենը կեղծ է, «Տեղեկատվության ստուգման կենտրոնը» մանրամասնել է․ ֊ «Կեղծ լուսանկարը առաջին անգամ հրապարակվել է հունիսի 24-ին՝ ֆրանսկիական բլոգային հարթակում՝ կեղծ օգտատիրոջ կողմից։ Այնուհետև՝ հունիսի 26-ին, այն հրապարակվում է ադրբեջանական bakililar ֆորումում՝ կրկին կեղծ օգտատիրոջ կողմից, և ակտիվ քննարկման առարկա դառնում։ Որոշ օգտատերեր նույնիսկ սկսեցին տոնել «Արցախի վերադարձը»։Հունիսի 28-ից կեղծիքը լայն տարածում է սկսում գտնել ռուսական մի շարք ֆորումներում և քիչ հայտնի կայքերում։ Որպես հեղինակ այստեղ ներկայանում է Արթուր Գրիգորյան անունով կեղծ օգտատերը։Լուսանկարի կեղծ լինելու փաստի մասին կարելի է կռահել մի շարք դրվագներով․ կնիքի բացակայություն, նամակի համարակալման բացակայություն, Հանրապետության զինանշանի դիրքը և ձևը, ինչպես նաև մի շարք բովանդակային սխալներ»:Նշենք, որ ավելի վաղ կեղծ տեղեկատվության մասին Telegram-ի իր ալիքում հայտնել էր նաև տեղեկատվական անվտանգության փորձագետ Սամվել Մարտիրոսյանը: - «ՈՒՇԱԴՐՈՒԹՅՈՒՆ. Ցանցով հերթական ֆեյքն ա տարածվում», - մասնավորապես, գրել է փորձագետը: - «Ո՞վ է հեղինակը։ Դեռ հիմնավոր կասկածներից բացի լուրջ ապացույցներ չկան։ Երկու երկրից դուրս ուղղություններից է ամենահավանականը։ Եթե լավ ապացույցներ լինեն, իմաց կտամ», - նաև գրել է Մարտիրոսյանը:"
ՏՏ ոլորտ,Հայաստանյան ստարտափները կարող են իրենց գաղափարները ներկայացնել ՏՏ համաշխարհային համաժողովում," Աշխարհի 19 առաջատար ավիաընկերություն միավորող «Sky Team Airline Alliance»-ը դարձել է «WCIT 2019 -ՏՏ համաշխարհային համաժողովի» գործընկեր և մինչև 15 տոկոս զեղչ է տրամադրում միջոցառման օրերին Հայաստան այցելող հազարավոր հյուրերի համար:«Սքայ թիմն» իր համակարգում արդեն «WCIT 2019» անունով հատուկ էջ է բացել՝ հնարավորություն տալով առցանց ամրագրումներ անել աշխարհի ցանկացած կետից, որպես վերջնական ուղղություն նշելով Երևանը։«WCIT 2019 -ՏՏ համաշխարհային համաժողովը» տեղի կունենա Երևանում, հոկտեմբերի 6-9-ին։ Համաժողովը հյուրընկալվում է Հայաստանում՝ ՀՀ կառավարության հովանու ներքո և աջակցությամբ։ՏՏ համաշխարհային համաժողովը հիմնադրվել է Տեղեկատվական տեխնոլոգիաների և ծառայությունների համաշխարհային դաշինքի կողմից։Համաժողովը Հայաստանում կազմակերպում է Առաջատար տեխնոլոգիաների ձեռնարկությունների միությունը։"
ՏՏ ոլորտ,ԲԴԽ անդամները նիստ են հրավիրել Տավարացյանի լիազորությունների դադարեցման պահանջով," Հոկտեմբերին Երևանում կայանալիք Տեղեկատվական տեխնոլոգիաների 23-րդ համաշխարհային համաժողովի շրջանակներում Հայաստան կժամանեն մի շարք առաջատար ընկերությունների ներկայացուցիչներ:

Արդեն հայտնի է, որ համաժողովին կմասնակցեն Reddit սոցիալական լրատվական կայքի համահիմնադիր Ալեքսիս Օհանյանը և Acer-ի հիմնադիր ու նախագահ Սթեն Շին։Տարեսկզբին Դավոսում վարչապետ Փաշինյանը հանդիպել էր Apple-ի գլխավոր գործադիր տնօրեն Թիմ Քուքին և նրա ղեկավարած ընկերության ներկայացուցիչներին ևս հրավիրել մասնակցել այս համաժողովին:Տրանսպորտի և կապի նախարար Հակոբ Արշակյանն էլ Google-ի ներկայացուցչին էր անցած ամիս փոխանցել հայաստանյան կողմի հրավերը: Առայժմ հայտնի չէ, թե արդյոք այս երկու տեխնոլոգիական հսկաների ներկայացուցիչները կժամանեն Հայաստան։

Համաժողովի կազմակերպիչներից Առաջատար տեխնոլոգիաների ձեռնարկությունների միության խորհրդի անդամ Հայկ Եսայանը հյուրերի մասին առայժմ շատ փակագծեր չի բացում:Փոխարեն ներկայացնում է վերջին տեխնոլոգիական նորարարություններից մեկը՝ այսուհետ նոր սերնդի Այֆոններ ունեցողները հնարավորություն ունեն իրենց բջջայինի sim քարտը դարձնել էլեկտրոնային․ - «Այսինքն ֆիզիկապես sim քարտի կարիք այլևս գոյություն չունի: Առաջին ֆազայում, եթե չեմ սխալվում միայն Այֆոններն են տեխնիկապես պատրաստ»:

Հայաստանում գործող կապի օպերատորներից առայժմ միայն «Յուքոմ»-ի բաժանորդները կարող են օգտվել նոր տեխնոլոգիայից: Գնելով էլեկտրոնային sim քարտ՝ օգտատերը պարզապետ QR կոդը բջջայինի կարգավորումներով ակտիվացնելով միացնում է այն:«QR կոդը միշտ ձեզ մոտ է: Եթե ինչ-որ խնդիր եք ունենում կամ կորցնում եք, նոր կոդ ենք ձեզ համար գեներացնում, որը նույնն ա, ինչ նոր sim քարտ վերցնեք և օգտագործեք», - պարզաբանեց Եսայանը:

Հայկ Եսայանը, ով նաև «Յուքոմ» ընկերության գործադիր տնօրենն է, կարծում է, որ մեկ-երկու տարվա ընթացքում տեխնոլոգիան կտարածվի, և ավելի ցածր գնային կատեգորիայի սմարթֆոնները նույնպես կաշխատեն էլեկտրոնային sim քարտերով․ - «Ընդհանուր առմամբ թրենդը կգնա այդ ուղղությամբ: Android-ն էդ հնարավորությունն ունի արդեն, Pixel հեռախոսներն ունեն, ուղղակի դեռ տեխնիկական խնդիրներ կան»։

Սպասվում է, որ այս տարվա ընթացքում esim քարտերով հեռախոսներ կթողարկեն առաջատար ընկերություններ Samsung-ն ու Huawei-ը: Իսկ չինական լոուքոստեր NUU mobile ընկերության X5 Android օպերացիոն համակարգով աշխատող սմարթֆոններն արդեն esim-ի հնարավորություն ունեն։

«Ոնց որ թղթային փոստից անցանք էլեկտրոնային փոստին, հիմա ֆիզիկական sim-ից անցնում ենք էլեկտրոնային sim-ի», - եզրափակեց Հայկ Եսայանը:"
ՏՏ ոլորտ,«Տեղեկատվության ստուգման կենտրոնն» անդրադարձել է ԼՂ-ից հայկական զորքերը դուրս բերելու մասին կեղծ նամակին," Wikileaks-ի հիմնադիր Ջուլիան Ասանժը այսօր առավոտյան Լոնդոնում ձերբակալվեց Էկվադորի դեսպանատանը: Նա ձերբակալվեց 2 հիմքով՝ գրավի դիմաց ազատ արձակվելու պայմանները խախտելու և Միացյալ Նահանգների պահանջով:Վաշինգտոնը պահանջում է նրան արտահանձնել ԱՄՆ-ի իրավապահներին: Ձերբակալելուց մի քանի ժամ անց ոստիկանները նրան տարան Վեսթմինսթերի դատարան: Դատարանն Ասանժին մեղավոր ճանաչեց գրավի դիմաց ազատ արձակելու պայմանները խախտելու մեջ, որը տեղի է ունեցել 7 տարի առաջ՝ 2012 թվականին, երբ բրիտանական դատարանը որոշել էր նրան ձերբակալել և արտահանձնել Շվեդիայի իշխանություններին: Ասանժը, ով գրավի դիմաց ազատ էր արձակվել, թաքնվել էր Լոնդոնում Էկվադորի դեսպանատանը և մինչև այսօր գտնվում էր այնտեղ:Դատական հաջորդ նիստը նշանակվել է մայիսի 2-ին: Դատարանը նաև հայտնել է, որ Միացյալ Նահանգները մինչև հունիսի 12-ը պետք է ներկայացնեն Ասանժին արտահանձնելու փաստաթղթերը: ԱՄՆ դատախազությունն այսօր հայտարարել է, որ Ասանժին մեղադրանք է առաջադրվել 2010 թվականին դավադրությամբ կառավարական հաստատությունների համակարգիչներ մուտք գործելու փորձերի մեջ: Ըստ մեղադրանքի, գաղտնի նյութեր ձեռք բերելու նպատակով հաքերային հարձակումները նա կատարել է բանակի հետախուզության նախկին վերլուծաբան Չելսի Մենինգի հետ:Ասանժի դեմ քրեական գործ է հարուցվել նաև Շվեդիայում՝ սեռական ոտնձգությունների մեղադրանքով, բայց գործը փակվել էր 2 տարի առաջ և Ստոկհոլմը այսօր ասել է, թե պահանջներ չունի և չի պահանջելու նրա արտահանձնումը Շվեդիային:Wikileaks-ի հիմնադիր, 47֊ամյա Ջուլիան Ասանժը 2012 թվականից գտնվում էր Լոնդոնում Էդվադորի դեսպանատանը: Այսօր առավոտյան բրիտանիայի ոստիկանությունը ձերբակալեց նրան, քանի որ Էկվադորը, 7 տարի պահելով նրան, հրաժարվեց ապաստան տրամադրել: Էկվադորի նախագահ Լենին Մորենոն թվիթերյան տեսաուղերձում ասել է, թե Ասանժը բազմիցս խախտել է միջազգային կոնվենցիաները, անհարգալից վերաբերմունք է դրսևորել Էկվադորում իրեն բարեկամ կազմակերպությունների հանդեպ և այդ ամենը հանգեցրել է մի իրավիճակի, երբ նրան ապաստան տրամադրելը անընդունելի է և անհնարին:Էկվադորի արտգործնախարարությունը հայտնել է, որ Ասանժին զրկել է քաղաքացիությունից:Wikileaks-ի թվիթերի էջում ասվում է, որ Էկվադորը անօրինական գործել՝ խախտելով միջազգային իրավունքի նորմերը:Բրիտանիայի վարչապետ Թերեզա Մեյը ողջունել է Ասանժի ձերբակալումը: - «Միացյալ Թագավորությունում ոչ ոք չի կարող օրենքից վեր լինել», - հայտարարել է Մեյը:Ռուսաստանի արտգործնախարարության մամուլի խոսնակ Մարիա Զախարովան դատապարտել է Ասանժի ձերբակալումը: Ֆեյսբուքի իր էջում Զախարովան գրել է․ - «Դեմոկրատիայի ձեռքը սեղմում է ազատության կոկորդը»:Ավելի վաղ Wikileaks-ի հիմնադիրը պնդել է, թե իր դեմ հետապնդումները քաղաքական բնույթ են կրում և կապված են 2010 թվականին դիվանագիտական և զինվորական հարյուր հազարավոր գաղտնի փաստաթղթերի հրապարակման հետ:Էկվադորի նախագահ Լենին Մորենոն ասել է, թե Բրիտանիայի իշխանությունները խոստացել են Ասանժին չարտահանձնել մի երկրի, որտեղ նրան կարող է մահապատիժ սպառնալ:ԱՄՆ-ի դատախազության՝ այսօր հրապարակված մեղադրանքով Ասանժին 5 տարվա ազատազրկում է սպառում:"
ՏՏ ոլորտ,«Սքայ թիմը» զեղչեր կտրամադրի «WCIT 2019» համաժողովի օրերին Հայաստան այցելող հյուրերի համար," ՀՀ տրանսպորտի, կապի և տեղեկատվական տեխնոլոգիաների նախարար Հակոբ Արշակյանը Շվեյցարիա կատարած այցի շրջանակներում հանդիպել է Գուգլ (Google) ընկերության ինժեներական մասի տնօրեն Սառա Քլատերբակի հետ:ՏԿՏՏ նախարարության մամուլի ծառայության տարածած հաղորդագրության համաձայն, հանդիպման ընթացքում քննարկվել են մի շարք ուղղություններով աշխատանքներն ակտիվացնելու հնարավորությունները, ինչպես նաև աշխատանքային խմբի կողմից բարձրացված հրատապ հարցեր։Մասնավորապես կարևորվել են հայաստանյան թրենդերի հատվածն ակտիվացնելուն ուղղված աշխատանքները, ինչը հնարավորություն կընձեռի հասկանալու, թե ինչն է ներկայում Հայաստանում առավել ընդունելի՝ դրանով ուժեղացնելով տեղական արտադրողի դիրքերը։Քննարկվել են նաև մոնետիզացիան վիդեոբլոգերների և լրատվամիջոցների համար ակտիվացնելուն ուղղված քայլերը։Նախարարը նշել է, որ ներկայում շատերը ստիպված են ներկայանալ որպես այլ երկրներից օգտատերեր, որպեսզի կարողանան միացնել մոնետիզացիան։ Բայց նույնիսկ այս վիճակում հայալեզու բովանդակությունը ստանում է չնչին ֆինանսական հնարավորություններ, այսինքն՝ հայալեզու բովանդակությունը չի խրախուսվում։ «Google»-ի հետ գլոբալ խնդիրն այն է, որ գովազդատուների համար հասանելի չէ հայալեզու գովազդը։Առաջ է քաշվել հայալեզու գովազդի խնդիրը «Google AdSense»-ի մակարդակով լուծելու հարցը։ Նշվել է, որ դրա անհասանելիությունն ունի բազմաթիվ բացասական հետևանքներ, օրինակ, հայաստանյան լրատվականներին թույլ չի տալիս այս գործիքակազմի միջոցով ձեռք բերել ավելի մեծ ֆինանսական անկախություն, որը տրամադրում է «Google»-ը։Ներկայացված խնդիրների լուծումը, ըստ աշխատանքային խմբի հաշվարկների, լուրջ խթան կլինի հայաստանյան և հայալեզու վիդեոարտադրանքը զարգացնելու համար։ Հակոբ Արշակյանի խոսքով՝ այն կխթանի նաև խոսքի և կարծիքի ազատությանը Հայաստանում, ինչպես նաև մեծ ներդրում կլինի աշխարհասփյուռ հայերի համար՝ հայերեն լեզվի իմացությունը պահպանելու տեսանկյունից։Քննարկվել են այն հստակ քայլերը, որոնց լուծման արդյունքում Հայաստանի բնակչությունը, մեդիան, բիզնեսը հնարավորություն կունենան ավելի համապարփակ օգտվել «Google»-ի և «Youtube»-ի ծառայություններից։Անդրադարձ է եղել «Google»-ին առնչվող մի շարք այլ խնդիրների, այդ թվում՝ «Google Maps»-ում տեղ գտած անճշտություններին, ինչի պատճառով նավիգացիան Հայաստանի տարածքում բարդացված է և որոշ ճանապարհներ քարտեզի վրա գծագրվում են խիստ սխալներով։ Պայմանավորվածություն է ձեռք բերվել երկու կողմից ներգրավել մասնագետների, որոնք կաշխատեն բարձրացված հարցերի լուծման ուղղությամբ։Հանդիպման ավարտին Հակոբ Արշակյանը Սառա Քլատերբակին հրավիրել է Հայաստան՝ մասնակցելու WCIT 2019-ին, խնդրել նաև պաշտոնական հրավերը փոխանցել Գուգլ («Google») ընկերության ղեկավարությանը"
ՏՏ ոլորտ,Նոր սերնդի Այֆոններում sim քարտը կարելի է դարձնել էլեկտրոնային," Հայաստանի կորպորատիվ օգտատերերի բաժինը, որոնք բախվել են տեղային կիբերսպառնալիքների, 2017 թվականի 26,37 տոկոսից 2018-ին աճել է մինչև 32,39 տոկոս։ Այս մասին հաղորդում է «Կասպերսկի Լաբորատորիա»-ի Հայաստանի ներկայացուցչությունը:Հաղորդագրության համաձայն՝ եթե Ադրբեջանում այդ ցուցանիշը նույնպես աճել է 30,33 տոկոսից մինչև 33,22 տոկոս, ապա Վրաստանում գրանցվել է նվազում 2017-ի 28,33 տոկոսից մինչև 2018-ի 22,90 տոկոս ցուցանիշը։«Փորձագետները նշում են, որ տեղային սպառնալիքների թվից ամենամեծ վտանգը ներկայացնում են տեղեկատվության հանովի կրիչները (USB-ֆլեշները, ֆոտոխցիկների և հեռախոսների հիշողության քարտերը, արտաքին կոշտ սկավառակները)։ Չարագործները դրանց մեջ գրանցում են վնասաբեր ծրագրեր և թողնում ընկերությունների կամ դրանց հարակից տարածքներում։ «Գտած» հանովի կրիչը վերցնելով, անփույթ աշխատակիցները դրանք միացնում են աշխատավայրի իրենց համակարգիչներին և վարակում դրանք, իսկ այնուհետև վնասաբեր օբյեկտները կարող են տարածվել ընկերության ամբողջ ցանցով՝ դառնալով լրտեսության, ֆինանսական միջոցների և արժեքավոր տեղեկատվության գողության պատճառ», - ասված է հաղորդագրությունում:«Կասպերսկի Լաբորատորիա»-ի Հայաստանի ներկայացուցչությունն ընդգծում է, որ ընկերությունների տեղեկատվական անվտանգության մասնագետները պետք է ամբողջ պատասխանատվությամբ վերաբերվեն սարքերի ֆիզիկական անվտանգությանը և պատշաճ վերահսկողություն սահմանեն միացվող սարքերի նկատմամբ։  "
ՏՏ ոլորտ,Wikileaks-ի հիմնադիրը ձերբակալվեց Լոնդոնում Էկվադորի դեսպանատանը," Հայաստանում օգտատերերի 13% համակարգիչների վրա 2018 թվականին գրանցվել են մայներների թաքնված տեղադրման փորձեր, այսօր տարածած հաղորդագրությամբ տեղեկացնում է «Կասպերսկի Լաբորատորիա»-ի Հայաստանի ներկայացուցչությունը։2017 թվականին այդ ցուցանիշը կազմել է 9,3%։Եթե Վրաստանում նման գրոհների ենթարկված օգտատերերի բաժինը 2017 թվականին կազմել է 6,73%, իսկ 2018 թվականին հասել է 9%-ի, ապա Ադրբեջանում այդ ցուցանիշները կազմել են, համապատասխանաբար, 5,28% и 7%։2018 թվականի ընթացքում ընկերությունը գրանցել է 5 638 828 ունիկալ օգտատերերի համակարգիչների վրա մայներների տեղադրման փորձեր։ Գրոհների ընդհանուր ծավալում մայներների բաժինը կազմել է 8,50%, իսկ Risktool տիպի ծրագերի թվում՝ 16,88։Փորձագետները նշում են, որ թաքնված մայների տեղադրման դեպքում համակարգն ավելի դանդաղ է արձագանքում օգտատիրոջ գործողություններին, քանի որ սարքի հիշողությունը, պրոցեսորը և տեսաքարտը զբաղված են կրիպտոմայնինգով։ Ընդ որում, մայների աշխատանքի դեպքում էլեկտրաէներգիայի ծախսն աճում է մոտ հինգ անգամ, և էլեկտրոնիկայի ավելի մեծ ծանրաբեռնվածությունը կարող է հանգեցնել համակարգչի վաղաժամ շարքից դուրս գալուն։"
ՏՏ ոլորտ,Հակոբ Արշակյանը հանդիպել է «Google»-ի ինժեներական մասի տնօրենի հետ," Տեղեկատվական տեխնոլոգիաների համաշխարհային կոնգրեսի հերթական համաժողովն այս տարի հոկտեմբերի 6-9-ը տեղի կունենա Երևանում։ Այդպիսով Հայաստանը քարտեզի վրա կդիրքավորվի որպես տեխնոլոգիական երկիր. վարչապետ Նիկոլ Փաշինյանի և ոլորտի ներկայացուցիչների հետ այսօր տեղի ունեցած հանդիպումից հետո «Ազատության» հետ զրույցում նման տեսակետ հայտնեց Առաջատար տեխնոլոգիաների ձեռնարկությունների միության գործադիր տնօրեն Կարեն Վարդանյանը։ Ըստ նրա՝ ոլորտի համաշխարհային լիդերները կգան Հայաստան, ինչը մեծ հնարավորություններ կստեղծի տեղական ընկերությունների համար։ «Փաստը, որ Հայաստանում անցկացվում է, դա ինքնին շատ լուրջ դիրքավորում է քարտեզի վրա Հայաստանը, որպես տեխնոլոգիան երկիր», ֊ ընդգծեց Վարդանյանը՝ շարունակելով. ֊ «Բացի դրանից՝ ինքը շատ հետաքրքիր միջոցառում է և նվիրված է տեխնոլոգիական ոլորտի ապագային»։Հանդիպմանը Նիկոլ Փաշինյանը նշել է, որ միջազգային գործընկերների հետ հանդիպումներում, այդ թվում՝ Դավոսում կայացած Համաշխարհային տնտեսական համաժողովում մի շարք հեղինակավոր կազմակերպությունների ղեկավարների անձամբ է հրավիրել մասնակցելու կոնգրեսին: Վարչապետի խորհրդականն ավելի վաղ գրել էր, որ Փաշինյանը հանդիպել է Apple ընկերության ղեկավար Թիմ Քուկին և ընկերությանը հրավիրել Հայաստան՝ մասնակցելու համաժողովին։ Կարեն Վարդանյանի փոխանցմամբ՝ այդ ընկերություններին վարչապետի անունից գրավոր հրավերներ կուղարկվեն. ֊ «Նմանատիպ լուրջ հրավեր եղել է նաև գերմանական կողմին, և եղել է գերմանական կողմի համաձայնությունը։ Կարծում եմ, որ մենք պետք է նստենք և տեսնենք՝ հատկապես ո՞ր ընկերությունները մեզ հետաքրքիր կլինեին, ո՞ր գործիչները կամ հատկապես ո՞ր համալսարանները մեզ հետաքրքիր կլինեին, որպեսզի խնդրեինք, որ անպայման այդ հատվածը ևս ներգրավված լինի»։Նոր կառավարության ծրագիրը, ըստ Վարդանյանի, բավականին լուրջ հիմք է ոլորտում առաջնային աշխատանքներ կատարելու համար։«Ձեռնարկությունների ինկուբատոր» հիմնադրամի տնօրեն Բագրատ Ենգիբարյանի խոսքով՝ ոլորտի մասով Կառավարութան ծրագիրն այն ուղենիշն է, թե երկիրը որ ուղղությամբ է գնում։ Սակայն ճանապարհն է շատ բարդ։ ֊ «Կառավարության ծրագիրը ընդամենը այն շրջանակներն է ներկայացնում, որոնք առաջնային են մեր երկրի համար։ Կարծում եմ, որ այդ շրջանակում այս համաժողովը ընդամենը մի փոքր կաթիլ է։ Մենք բազմաթիվ քայլեր պիտի անենք, որ դա դարձնենք իրականություն», ֊ նշեց նա։Ենգիբարյանը Երևանում համաժողովի անցկացման 3 կարևորություն առանձնացրեց. ֊ «Առաջինը՝ լավ առիթ է բարձրաստիճան վերազգային կազմակերպությունների ղեկավարներ հրավիրել, երկրորդը մեծ քանակությամբ միջին աստիճանի կազմակերպությունների ներկայացուցիչներ հրավիրել և մեր համայնքի հետ շփումների արդյունքում համատեղ ծրագրեր կծնվեն, և ամենակարևորը՝ դիրքավորումն է Հայաստանի՝ ռեկլամել, աշխարհին ցույց տալ ինչ կա մեր երկրում»։Վարչապետի հետ քննարկված հարցերից Բագրատ Ենգիբարյանը կարևորեց նաև այն, որ որոշվել է կառավարության տարբեր երկրներ կատարած այցերի ժամանակ ներկայացնեն երկրում պատրաստված տեխնոլոգիական նյութերը։"
ՏՏ ոլորտ,Հայաստանում նշանակալի աճել է տեղային կիբերսպառնալիքների ենթարկված կորպորատիվ օգտատերերի բաժինը," Վարչապետ Նիկոլ Փաշինյանն աշխատանքային նախաճաշ է ունեցել Առաջատար տեխնոլոգիաների ձեռնարկությունների միության անդամների և ՏՏ ոլորտի ընկերությունների ներկայացուցիչների հետ, տեղեկացնում է Վարչապետի աշխատակազմի Տեղեկատվության և հասարակայնության հետ կապերի վարչությունը։Հանդիպմանը անդրադարձ է կատարվել աշնանը Երևանում կայանալիք Տեղեկատվական տեխնոլոգիաների համաշխարհային կոնգրեսի (WCIT)կազմակերպման նախապատրաստական աշխատանքների ընթացքին: Պատասխանատուները նշել են, որ աշխատանքներն ընթանում են ըստ սահմանված ժամանակացույցի: Կառավարությունն էլ հատկացրել է անհրաժեշտ միջոցները՝ միջոցառումը բարձր մակարդակով անցկացնելու համար:Վարչապետ Փաշինյանը նշել է, որ միջազգային գործընկերների հետ հանդիպումներում, այդ թվում՝ Դավոսում, մի շարք հեղինակավոր կազմակերպությունների ղեկավարների անձամբ է հրավիրել մասնակցելու կոնգրեսին: Կառավարության ղեկավարը կարևորել է այս բնագավառի ամենահեղինակավոր միջոցառման անցկացումը մեր երկրում և ընդգծել, որ այն ՏՏ ոլորտի համաշխարհային քարտեզի վրա Հայաստանի դիրքն ընդլայնելու և ամրապնդելու լավ հնարավորություն կտա: Զրուցակիցները քննարկել են նաև ՏՏ ոլորտի զարգացման հեռանկարները, առաջիկա ծրագրերն ու հիմնական ուղղությունները: Մասնավորապես, երկուստեք կարևորվել է որակյալ կադրերի պատրաստման ուղղությամբ կրթական ծրագրերի իրականացումը: Նիկոլ Փաշինյանն ընդգծել է, որ ՏՏ ոլորտի զարգացումը լինելու է կառավարության առաջնայնություններից մեկը, և պետությունը շահագրգռված է շարունակելու սերտ համագործակցությունն այս բնագավառի ընկերությունների հետ:WCIT-ը տեղեկատվական և հեռահաղորդակցական ոլորտի ամենահեղինակավոր համաժողովն է, որի հիմնական նպատակն է քննարկել ոլորտի հրատապ հարցերը և մարտահրավերները, ցույց տալ իրավական, քաղաքական և տնտեսական գործընթացների ազդեցությունը տեխնոլոգիական բիզնես մոդելի վրա:Համաշխարհային կոնգրեսին մասնակցում են ոլորտի ընկերությունների ղեկավարներ, ձեռներեցներ և բիզնես առաջնորդներ, պետական-քաղաքական այրեր, գիտական-ակադեմիական շրջանակների ներկայացուցիչներ և այլք: Համաժողովի ընթացքում կազմակերպվում են հանդիպումներ, անցկացվում է ցուցահանդես, որի ընթացքում յուրաքանչյուր երկիր ներկայացնում է իր երկրի տեխնոլոգիական լուծումները: Սպասվում է, որ կոնգրեսին կմասնակցի մի քանի հազար ընկերություն` աշխարհի 80 երկրից:"
ՏՏ ոլորտ,Հայաստանում կրիպտոմայներների գրոհներին ենթարկված օգտատերերի բաժինն աճել է," Հայաստանում օգտատերերի ավելի քան մեկ երրորդը կամ 36,47%-ը 2018 թվականին ենթարկվել է համացանցից գրոհների, այն դեպքում, երբ 2017թ. այդ ցուցանիշը կազմել է 32,81%, տեղեկացնում են «Կասպերսկի Լաբորատորիա»-ի Հայաստանի ներկայացուցչությունին: Ընդ որում, եթե Ադրբեջանում վեբ-գրոհների ենթարկված օգտատերերի բաժինը 2017թ.35,14%-ից աճել է մինչև 35,88%, ապա Վրաստանում՝ 22,93%-իցմինչև 26,62%։ Այս մասին են վկայում «Կասպերսկի Լաբորատորիա»-ի տվյալները։ Աշխարհում համացանցից օգտվողների համակարգիչների 29,4%-ը 2017թ. ընթացքում առնվազն մեկ անգամ ենթարկվել է Malware դասի վեբ-գրոհի, իսկ 2018թ. այդ ցուցանիշը հասել է 30,01%-ի։ Փորձագետները նշում են, որ վեբ-մոդուլով հուսալի հակավիրուսը պաշտպանում է օգտատերերին վնասաբեր/վարակված վեբ-էջից վնասակար օբյեկտների ներբեռնումից։ Վնասաբեր կայքերը հատուկ են պատրաստվում չարագործների կողմից։ Նրանք նաև ձգտում են կոտրել հնարավորինս շատ օրինական կայքեր և այնտեղ ներդնել վնասաբեր սկրիպտներ ու ամենատարբեր նշանակության ծրագրեր՝ կրիպտոարժույթների թաքնված մայներեներ, ծածկագրող-շորթող ծրագրերի ներբեռնման փաթեթներ, անձնական և բանկային տվյալների գողության համար նախատեսված ծրագրեր։ Վարակված կարող են լինել նաև այն վեբ-ռեսուրսները, որոնց բովանդակությունն ստեղծում են օգտատերերը (օրնակ՝ ֆորումները)։"
ՏՏ ոլորտ,ՏՏ համաշխարհային կոնգրեսի անցկացմամբ Հայաստանը քարտեզի վրա կդիրքավորվի որպես տեխնոլոգիական երկիր. Կարեն Վարդանյան," Երևանում կկառուցվի Ինովացիայի և տեխնոլոգիաների տարածաշրջանային պարկ, որը ԱՊՀ և Արևելյան Եվրոպայի երկրների շրջանում կառուցվող առաջին բազմաճյուղ պարկը կլինի ՏՏ-ին զուգահեռ ներկայացված ոլորտների և ընկերությունների աշխարհագրության տեսանկյունից։«Գալաքսի» ընկերությունների խմբի տարծած հաղորդագրության համաձայն, պարկը նախատեսվում է ինժեներական, ֆինանսական, բանկային, առողջապահական, ապահովագրական, ռազմական, գյուղատնտեսական, հանքաարդյունաբերական, մեդիա և հեռահաղորդակցության ոլորտներում նորարարական լուծումներ առաջարկող ընկերությունների համար՝ ավելի քան 6000 աշխատատեղերով։Պարկում ներկայացված կլինեն «սթարթ-ափներ» ու վենչուրային ֆոնդեր, կներդրվեն «ինկուբացիոն» ու «աքսելերացիոն» ծրագրեր։Ծրագրի նախաձեռնությունը «Գալաքսի» ընկերությունների խմբինն է, որի կազմի մեջ են մտնում, մասնավորապես, ՏՏ ոլորտի առաջատար Ucom և iunetworks ընկերությունները։"
ՏՏ ոլորտ,Վարչապետ Փաշինյանն աշխատանքային նախաճաշ է ունեցել ՏՏ ոլորտի ներկայացուցիչների հետ," Հայաստանի վարչապետ Նիկոլ Փաշինյանը ամերիկյան Apple ընկերության գլխավոր գործադիր տնօրեն Թիմ Քուքին հրավիրել է մասնակցելու 2019 թվականի հոկտեմբերին Հայաստանում անցկացվելիք Տեղեկատվական տեխնոլոգիաների համաշխարհային կոնգրեսին:«Թիմ Քուքի հետ վարչապետը քննարկել է [ՏՏ համաշխարհային] Կոնգրեսի աշխատանքները և հրավիրել է ընկերությանը, որ նրանք մասնակցեն և՛ Կոնգրեսին, ինչպես նաև մտածեն, թե ինչպես կարող են աշխատել Հայաստանի հետ», - «Ազատության» հետ զրույցում մանրամասնեց Արտաքին հարցերով ՀՀ վարչապետի գլխավոր խորհրդական Արսեն Գասպարյանը:Վարչապետ Նիկոլ Փաշինյանը Թիմ Քուքին հանդիպել էր հունվարի 22-ին՝ Շվեյցարիայում, Դավոսի համաշխարհային տնտեսական ֆորումի շրջանակներում: Հանդիպմանը ներկա էր եղել նաև Արսեն Գասպարյանը, ով այդ մասին գրել էր իր ֆեյսբուքյան էջում:"
ՏՏ ոլորտ,Հայաստանում օգտատերերի ավելի քան մեկ երրորդը 2018-ին ենթարկվել է համացանցից գրոհների," Հայաստանյան ինտերնետային և բջջային կապի ծառայություններ մատուցող խոշորագույն ընկերություններից մեկը՝ «Յուքոմը», Հանրային ծառայությունները կարգավորող հանձնաժողովին (ՀԾԿՀ) մեղադրում է «կողմնակալ վերաբերմունք» դրսևորելու և մրցակից «ՄՏՍ Հայաստան» ընկերությանը «հարմարեցված» որոշումներ կայացնելու մեջ։Այս տարվա դեկտեմբերի 12֊ին ՀԾԿՀ֊ն մրցույթ է հայտարարել 811-821ՄՀց և 852-862ՄՀց ռադիոհաճախականությունների օգտագործման համար, որն օգտագործվում է LTE+ ցանց ստեղծելու համար։ Ընդ որում, «Յուքոմի» պնդմամբ, Հանձնաժողովը այս հաճախությունների օգտագործման թույլատվություն տրամադրելու համար մեկնարկային գինը սահմանել է 1,5 մլրդ ՀՀ դրամ՝ քառակի անգամ ավելի էժան, քան նույն տիպի LTE+ ցանց ստեղծելու համար դեռ 2013 թվականին «Յուքոմին» տրամադրված թույլտվության արժեքն էր՝ 6,225 մլրդ ՀՀ դրամ։Այսօր տարածած հաղորդագրությունում, պնդելով, որ ՀԾԿՀ֊ն պարտավոր էր նույն պայմանները սահմանել, որոնք սահմանել էր 2013թ.-ին նույնպիսի կապի որակ ընձեռող ռադիոհաճախականության (LTE +) օգտագործման թույլտվության մրցույթի ժամանակ, «Յուքոմը» նաև մատնանշում է, որ իրենց ունեցած տեղեկություններով «ՄՏՍ Հայաստան»-ն այս տարվա ընթացքում արդեն իսկ LTE+ ցանց է կառուցել՝ «ըստ երևույթին, վստահ լինելով մրցույթի՝ իրենց համար հաղթական արդյունքի վրա»։Թեև օրը աշխատանքային չէր, «Ազատությանը» փորձեց կապ հաստատել Հանրային ծառայությունները կարգավորող հանձնաժողովի հետ, սակայն դա մեզ չհաջողվեց։«ՄՏՍ֊Հայաստան» ընկերությունից էլ «Ազատությանը» փոխանցեցին, որ կծանոթանան հրապարակմանը և անհրաժեշտության դեպքում կարձագանքեն։Նշենք, որ տարածած հաղորդագրության մեջ «Յուքոմ» ընկերությունը «անընդունելի» է որակել թույլտվության համար ավելի ցածր գնի սահմանումը, կարծիք հայտնելով, որ այդպիսով «ՄՏՍ Հայաստանը» փորձում է շարժական կապի բարձր արագությունների (LTE+) շուկա մտնել անհավասար մրցակցային պայմաններով։"
ՏՏ ոլորտ,Երևանում կկառուցվի Ինովացիայի և տեխնոլոգիաների պարկ՝ 6000 աշխատատեղերով," PicsArt-ը՝ ամսական հարյուր միլիոնից ավել ակտիվ օգտատեր ունեցող աշխարհի առաջատար ստեղծագործ արտահայտման պլատֆորմը, Մոսկվայում կկազմակերպի $500,000 մրցանակային ֆոնդով արհեստական բանականության հաքաթոն: «PicsArt AI Days» հաքաթոնի մասնակիցները կառաջարկեն պատկերների և տեսանյութերի խմբագրման համար նորարարական գաղափարներ և լուծումներ, որոնք ապագայում կկիրառվեն PicsArt հավելվածում:Անցյալ ամիս PicsArt-ը Մոսկվայում հիմնեց արհեստական բանականության լաբորատորիա (AI-laboratory), որի նպատակն է ներգրավել տարածաշրջանի լավագույն AI ինժեներներին:PicsArt հավելվածը հնարավորություն է տալիս անմիջապես շարժական սարքի վրա ստեղծել, խմբագրել և բարելավել պատկերներ և տեսանյութեր: PicsArt AI Days 2018-ը կներառի մի շարք իրական մարտահրավերներ, ինչպիսիք են՝ ֆոտո եւ վիդեո ֆիլտրերի մշակումը, պատկերների անիմացիայի համար նորարար գործիքների ստեղծումը եւ PicsArt հավելվածի համար նոր ստեղծագործ շաբլոնների ձեւավորումը: Հաքաթոնի ընթացքում ստեղծված նոր AI լուծումները կընդլայնեն հավելվածի հնարավորությունները՝ ոգեշնչելով PicsArt-ի միլիոնավոր օգտատերերին ստեղծել եւ կիսվել ավելի ստեղծագործ պատմություններով: PicsArt AI Days- ի եզրափակիչ փուլը կանցկացվի Նոյեմբերի 30-ից դեկտեմբերի 2-ը Մոսկվայում, Soho Family Hall, Կուտուզովսկի պող. 36, շենք 11 հասցեում: Հաքաթոնի մրցանակային ֆոնդի մի մասը` $100,000, կբաշխվի հինգ հաղթող թիմերի միջեւ: Իսկ ամենախոստումնալից նախագծեր ներկայացրած չորս այլ թիմ կստանա յուրաքանչյուրը $100,000-ական դոլարի ներդրումի առաջարկ: Հաքաթոնի եւ գրանցման մասին լրացուցիչ տեղեկության համար այցելեք https://picsart.ai կայքը:"
ՏՏ ոլորտ,Փաշինյանը Apple ընկերությանը հրավիրել է մասնակցելու Հայաստանում անցկացվելիք ՏՏ համաշխարհային կոնգրեսին," ՀՀ հանրային ծառայությունները կարգավորող հանձնաժողովի` 2018 թվականի հոկտեմբերի 31-ին հրավիրված նիստում քննարկվել է «ՎԵՈՆ ԱՐՄԵՆԻԱ» փակ բաժնետիրական ընկերության նկատմամբ տույժ կիրառելու և հանրային էլեկտրոնային հաղորդակցության ամրակցված հեռախոսակապի «Նախընտրելի» այլընտրանքային սակագնային փաթեթի բաժանորդային վճարի զեղչը հաստատելու մասին հարցը: «Արմենպրես»-ին այս մասին տեղեկացրին ՀՀ Հանրային ծառայությունները կարգավորող հանձնաժողովից: ՀՀ հանրային ծառայությունները կարգավորող հանձնաժողովի՝ 29.08.2018թ. №335Ա որոշմամբ «Վեոն Արմենիա» ՓԲԸ-ի հանրային էլեկտրոնային հաղորդակցության ամրակցված հեռախոսակապի «Նախընտրելի» այլընտրանքային սակագնային փաթեթի բաժանորդային վճարը սահմանվել է 1300 դրամ/ամիս (ներառյալ ԱԱՀ-ն)։ Սակայն, վերոնշյալ փաթեթը մինչև ս.թ. դեկտեմբերի 1-ը բաժանորդներին (հաճախորդներին) առաջարկվել է 1100 դրամ/ամիս բաժանորդային վճարով, ասինքն՝ ընկերության կողմից, առանց կարգավորողի համաձայնությունը ստանալու, 200 դրամի չափով զեղչվել է նրա կողմից սահմանված սակագինը: ՀՀ «Էլեկտրոնային հաղորդակցության մասին» օրենքի 30-րդ հոդվածի 3-րդ մասի համաձայն՝ սակագնային կարգավորման ենթակա ծառայության սակագնի զեղչումը կարող էր կիրառվել միայն հանձնաժողովի կողմից հաստատվելուց հետո, ինչը խախտվել է ընկերության կողմից։«Էլեկտրոնային հաղորդակցության մասին» օրենքի 30-րդ հոդվածի 3-րդ մասով սահմանված պահանջի խախտման փաստի ուսումնասիրման նպատակով հանձնաժողովը «Վեոն Արմենիա» ՓԲԸ-ի նկատմամբ հարուցել էր վարչական վարույթ:Քննարկելով վերը նշված հարցը՝ հանձնաժողովը որոշել է «ՎԵՈՆ ԱՐՄԵՆԻԱ» ընկերությանը ենթարկել տույժի` 2 000 000 (երկու միլիոն) դրամ գումարի չափով և ընկերության առաջարկությամբ «Նախընտրելի» այլընտրանքային սակագնային փաթեթի զեղչված բաժանորդային վճարը սահմանել 1100 դրամ/ամիս (ներառյալ ԱԱՀ)՝ մինչև 2018թ․դեկտեմբերի 1-ը գործողության ժամկետով։"
ՏՏ ոլորտ,Ucom-ը մեղադրում է Հանրային ծառայությունները կարգավորող հանձնաժողովին," Այսուհետ մոբայլ ծրագրավորողները կարող են Հայաստանից «Android Google Play»-ում տեղադրել և վաճառել իրենց ստեղծած հավելվածները, տեղեկացնում է ՀՀ տրանսպորտի, կապի և տեղեկատվական տեխնոլոգիաների նախարարության լրատվական ծառայությունը։Մինչ այժմ հայ ծրագրավորողները «Google play»-ում անվճար հավելվածներ տեղադրելու հնարավորություն ունեին, որոնք հասանելի էին ամբողջ աշխարհում: Սակայն վճարովի հավելված կամ հավելված, որը կարող է պարունակել ներհավելվածային գնումներ (In-app purchase), Հայաստանում բացված ծրագրավորողի հաշիվները (Developer account) տեղադրել չէին կարող, քանի որ Հայաստանը ընդգրկված չէր Google-ի կողմից թույլատրված երկրների ցանկում: Տեղական ընկերությունները ստիպված էին լինում այլ երկրներում բացել «Developer account» և հարկ վճարել այլ երկրներում ստացված վաճառքների դիմաց։ Դժվարություններ էին լինում նաև գումարը ստանալիս, քանի որ «Google»-ը ուղարկում էր գումարը միայն տվյալ երկրում բացված բանկային հաշիվներին:Հայ մասնագետները բազմիցս բարձրաձայնել էին այս անհարմարության մասին: ՀՀ տրանսպորտի, կապի և տեղեկատվական տեխնոլոգիաների նախարարության և «Google» ընկերության ներկայացուցիչների միջև դեռ նախորդ տարվանից բանակցություններ էին ընթանում այս ուղղությամբ։Վերջապես նախորդ շաբաթ այդ բանակցությունները հաջողությամբ ավարտվեցին: Հայաստանում գրանցված ընկերությունները կարող են վաճառել իրենց հավելվածները «Google Play»-ում և ստանալ եկամուտներ:Սա իրական խոչընդոտ էր հայ ծրագրավորողների համար: Դրա վերացման արդյունքում Հայաստանում արտադրվող մոբայլ հավելվածների թիվն այսուհետ կաճի, միջազգային շուկայում դրանց սպառման ծավալները կավելանան:"
ՏՏ ոլորտ,PicsArt-ը 500.000 դոլար մրցանակային ֆոնդով AI հաքաթոն է կազմակերպում Մոսկվայում," Facebook-ին պատկանող Instagram սոցիալական ցանցը, որն օգտատերերին ընձեռում է տեսագրություններ և լուսանկարներ տեղադրելու և փոխանակելու հնարավորություն, մեղմում է սահմանափակումները տեսահոլովակների տևողության վերաբերյալ: Instagram-ը կարտոնի առավել երկար հոլովակների տեղադրում: Դրա համար կիրառվելու է IGTV (Instagram Television) հավելվածը:Հետայսու շարքային օգտատերը կարող է մեկից մինչև տասը րոպե տևողությամբ հոլովակ տեղադրել, իսկ մեծ լսարան ունեցողները՝ մինչև մեկ ժամ: Այդ մասին Սան Ֆրանցիսկոյում հաղորդել է ընկերության գործադիր տնօրեն և համահիմնադիր Քևին Սիսթրոմը:«Մենք ստեղծել ենք միանգամայն նոր բան, ուզո՞ւմ եք իմանալ ինչ է՝ անվանել ենք IGTV: Մենք վերակազմել ենք բջջային հեռախոսի վիդեոյի հնարավորությունը և ուզում ենք այդ մասին ձեզ տեղեկացնել: IGTV-ն հավելված է, որը ձեզ թույլ կտա հեռախոսով ձեր նախընտրած աղբյուրներից դիտել երկար տևողությամբ ուղղահայաց էկրանով վիդեոներ», - ասել է Սիսթրոմը:Այդպիսով Instagram-ը ցանկանում է առաջ անցնել YouTube-ից երիտասարդ օգտատերերին գրավելու համար թեժ պայքարում:Թվային տեխնոլոգիաների ասպարեզում աշխատող վերլուծաբանները նշում են, որ նախևառաջ պատանի և երիտասարդ օգտատերերի սերունդն է նախապատվությունը տալիս բջջային հավելվածներին:Այսօրվա դրությամբ Instagram-ի օգտատերերի թիվը հասել է մեկ միլիարդի: YouTube-ը ունի մոտ 1 միլիարդ 800 միլիոն օգտատեր:Google ընկերությունը 12 տարի առաջ 1 միլիարդ 760 միլիոն դոլարով գնել է YouTube-ի բաժնետոմսերը: Facebook-ն էլ ինն ամիս առաջ մեկ միլիարդով գնել է Instagram-ի բաժնետոմսերը:Այդպիսով, երկու հսկաներն իրենց ենթակա նույնքան հսկա ընկերությունների ջանքերով շարունակում են կատաղի մրցակցությունը:Ի դեպ, Instagram-ն արդեն ունի նոր հավելվածներ, որոնք միջոցով օգտատերը կարող է անմիջապես գնումներ կատարել Adidas-ից, Louis Vuitton-ից, Aritzia-ից և մի շարք այլ բրենդային խանութներից, հետևաբար՝ Instagram-ը ստանում է գովազդի շահավետ հնարավորություն:«Ազատություն»-ն էլ ունի իր էջն Instagram-ում: Այն հեռախոսով դիտելու համար պետք է ներբեռնել հավելվածը՝ IGTV-ն, և որոնել azatutyuntv էջը:   "
ՏՏ ոլորտ,«ՎԵՈՆ ԱՐՄԵՆԻԱ»-ն տուգանվել է 2 միլիոն դրամով," Մայիսի 8-ին նախատեսված «Իմ քայլը» շարժման առաջնորդ Նիկոլ Փաշինյանի աջակիցների հանրահավաքին ընդառաջ Ucom ընկերությունը շարժական բջջային կայան է տեղադրել Հանրապետության հրապարակի մատույցներում, բացի այդ բոլոր երեք բջջային օպերատորները աշխատանքներ են տարել իրենց ցանցերի հզորությունն ավելացնելու ուղղությամբ:«Ucom-ի շարժական կայանն այժմ Հանրապետության հրապարակում է։ Մարդաշատ հանդիպումներից առաջ սովորական նախապատրաստական աշխատանք է ի լրումն տվյալ տարածքում արդեն 2.5 անգամ հզորացրած կապի», -քիչ առաջ Թվիթերում գրել է Ucom ընկերության գլխավոր տնօրեն Հայկ Եսայանը:Այսօր ավելի վաղ էլ հայաստանի խոշորագույն բջջային օպերատորից՝ Վիվասել-ՄՏՍ-ից «Ազատությանը» տեղեկացրել էին, որ հաշվի առնելով Հանրապետության հրապարակում մարդկանց մեծ կուտակումները՝ բջջային ցանցը Հանրապետության հրապարակում և հարակից տարածքներում աշխատել է գերծանրաբեռնված պայմաններում, ինչի հետ կապված ընկերությունն իրականացրել է կապուղիների թողունակության ավելացում:Beeline֊ից ևս «Ազատությանը» տեղեկացրել էին, որ «այդ նպատակով օգտագործվում են բոլոր հասանելի տեխնիկական հնարավորությունները և մարդկային ներուժը»։Նշենք, որ «Իմ քայլը» շարժման բողոքի ակցիաների և հանրահավաքների ժամանակ թե՛ լրատվամիջոցների, և թե՛ ակտիվիստների կողմից ինտերնետային հեռարձակումների հետ կապված՝ ապրիլի կեսերից Հայաստանում կտրուկ կերպով աճել են սպառվող ինտերնետի ծավալները, ինտերնետ և բջջային կապ տրամադրող ընկերությունները աշխատել են գերբեռնված ռեժիմում, արձանագրվել են կապի խափանումներ հատկապես Հանրապետության հրապարակում, որտեղ հանրահավաքների ժամանակ մարդկանց աննախադեպ մեծ կուտակումներ էին լինում:"
ՏՏ ոլորտ,Հայ ծրագրավորողներն արդեն կարող են իրենց վճարովի հավելվածները տեղադրել ու վաճառել «Google play»-ում," ՀՀ կենտրոնական բանկը հայտարարություն է տարածել «կրիպտոարժույթների» (օրինակ՝ բիթքոին, էթերիում և այլն) վերաբերյալ՝ նշելով, որ անկախ տեսակից, տարածվածությունից և այլ բնութագրերից՝ դրանցով կատարվող գործարքները բարձր ռիսկային են:Ինչպես «Արմենպրես»-ին տեղեկացրել են Կենտրոնական բանկի հասարակայնության հետ կապերի ծառայությունից, իրենք ուշադիր հետևում են «կրիպտոարժույթների» ոլորտի զարգացումներին, վերլուծում միջազգային փորձն ու ուսումնասիրությունները: Համաձայն ԿԲ-ի այդ գործարքները ռիսկային են, քանի որ «կրիպտոարժույթները» զուրկ են ապահովվածությունից և խիստ անկայուն են, «կրիպտոարժույթների» կիրառությամբ սխեմաների մեծ մասում գոյություն չունեն իրավաբանորեն պատասխանատու սուբյեկտներ: Բացի այդ՝ «կրիպտոարժույթներով» գործարքները հաճախ կարող են մաս կազմել փողերի լվացման և ահաբեկչության ֆինանսավորման սխեմաների, քանի որ հնարավորություն են տալիս կատարել անանուն և անդրսահմանային գործարքներ, որոնց վերադարձը հնարավոր չէ ապահովել: Մեկ այլ պատճառ է այն, որ խարդախության, տեղեկատվական անվտանգության խաթարմանն ուղղված հանցագործությունների դեպքերում բացակայում են հաճախորդների օրինական շահերի պաշտպանության ապահովման կամ վերջիններիս կրած վնասի փոխհատուցման իրավական մեխանիզմները, ինչի արդյունքում կարող են ոտնահարվել սպառողների շահերը:«Կրիպտոարժույթներն» առաջին հայացքից կարող են շատ գրավիչ թվալ, սակայն, հաշվի առնելով այն, որ հանրության շահերը այս դեպքում բացարձակ պաշտպանված չեն, «կրիպտոարժույթներում» ներդրումների կամ դրանցով գործարքների իրականացման արդյունքում անձինք կարող են կրել զգալի ֆինանսական կորուստներ կամ կորցնել իրենց ներդրումներն ամբողջությամբ՝ «կրիպտոարժույթների» գնի բարձր տատանողականության, ցանցահենային հարձակումների և վերոնշված այլ ռիսկերի առկայության պատճառով:Միջազգային մի շարք հեղինակավոր կազմակերպություններ, ինչպիսիք են Արժույթի Միջազգային Հիմնադրամը, Համաշխարհային Բանկը, ինչպես նաև ֆինանսական ոլորտը կարգավորող այլ հեղինակավոր կառույցներ, նույնպես իրենց դիրքորոշումն են արտահայտել «կրիպտոարժույթների» վերաբերյալ և հանդես են եկել մի շարք նախազգուշացնող հայտարարություններով, համաձայն որի, «կրիպտոարժույթները» դիտարկվել են որպես «կրիպտոակտիվներ», քանի որ չունեն այն բոլոր հատկանիշները, որոնք թույլ կտային դրանց դասել արժույթների շարքում (այս դեպքում «արժույթ» եզրույթը չի համապատասխանում իր բովանդակությանը) և օգտագործել իբրև վճարամիջոց, և դրանց կիրառումը, որոշակի պահից սկսած, կարող է ազդել նաև ֆինանսական կայունության վրա։ Բացի այդ, միջազգային հեղինակավոր կազմակերպությունները «կրիպտոակտիվներում» ներդրումների կատարման որոշ սխեմաներ համեմատում են ֆինանսական «բուրգերի» հետ, որոնց դեպքում ներդրողների իրավունքները ոչնչով ապահովված չեն, և ներդրողները կարող են կորցնել իրենց ներդրումներն ամբողջությամբ:Ուշագրավ է հատկապես G-20 երկրների վերջերս Արգենտինայում կայացած համաժողովում «կրիպտոակտիվների» վերաբերյալ ընդունված հայտարարությունը: Համաժողովի մասնակիցները ողջունել են տեխնոլոգիական նորամուծությունները, սակայն նշել «կրիպտոակտիվների» կիրառման հետ կապված մի շարք խնդիրներ՝ հաճախորդների և ներդրողների իրավունքների և շահերի պաշտպանության, փողերի լվացման, ահաբեկչության ֆինանսավորման հետ կապված: G20 կողմից կոչ է արվել միջազգային ստանդարտներ մշակող կազմակերպություններին շարունակել «կրիպտոակտիվների» և դրանց հետ կապված ռիսկերի մշտադիտարկումը իրենց լիազորությունների շրջանակներում՝ անհրաժեշտության դեպքում համարժեք արձագանքելու նպատակով։ՀՀ կենտրոնական բանկը շարունակում է հավատարիմ մնալ «կրիպտոակտիվների» նկատմամբ այն դիրքորոշմանը, որը համահունչ է վերոնշյալ հեղինակավոր ֆինանսական կազմակերպությունների մոտեցումներին:Ելնելով վերոգրյալից` ՀՀ կենտրոնական բանկը զգուշացնում է էական ռիսկերի մասին և հորդորում է հասարակությանը, այդ թվում նաև՝ տնտեսվարող սուբյեկտներին, զերծ մնալ «կրիպտոակտիվների» փոխանակման և (կամ) առուվաճառքի, «կրիպտոակտիվներով» վճարումների ընդունման, «կրիպտոակտիվներով» ներդրումների իրականացման կամ այլ գործարքների իրականացումից:Վերոգրյալը չի վերաբերում «կրիպտոակտիվների» ստեղծմանը և արդյունահանմանը՝ «մայնինգ»-ին, ինչը գտնվում է ՀՀ կենտրոնական բանկի կարգավորման և վերահսկողության լիազորություններից դուրս և դիտարկվում է որպես տեղեկատվական տեխնոլոգիաների ոլորտի արդյունաբերություն», - ասված է ԿԲ հաղորդագրության մեջ:"
ՏՏ ոլորտ,Instagram-ի նոր հավելվածը պետք է գրավի երիտասարդներին," Պետնագոնի կիբեռ-պատերազմական ստորաբաժանումը ստացել է անկախ «միացյալ հրամանատարության» կարգավիճակ՝ իր կարևորությամբ առաջին անգամ հավասարվելով ամերիկյան մյուս 9 ռազմական հրամանատարություններին: Բացի այդ, ԱՄՆ կիբեռ-հրամանատարությունում նոր ղեկավար է նշանակվել՝ Գեներալ-լեյտենանտ Փոլ Նակասոնեն:«Այս փոփոխությունը ազդանշում է այն գիտակցությունը, որ հասունացել է պատերազմական գործողություններ մղելու նոր դաշտ», - Reuters-ի փոխանցմամբ՝ հայտարարել է ԱՄՆ պաշտպանության փոխնախարար Պատրիկ Շանահանը:Ամերիկացի պաշտոնյան այս հայտարարությամբ է հանդես եկել Ֆորթ Միդում, որտեղ տեղակայված է նորաստեղ Ինտեգրված Կիբեռ Կենտրոնը: Ենթադրվում է, որ այն կսկսի գործել այս տարվա օգոստոսից և նախատեսված է կիբեռ սպառնալիքների մոնիթորինգ իրականացնելու և դրանց արձագանքելու ջանքերը կոորդինացնելու համար:«Մենք պատրաստ ենք գործարկել մեր կիբեռ առաքելության զորքերը», - հայտարարել է Կիբեռ հրամանատարության փոխտնօրեն, գեներալ-լեյտենանտ Վինսենթ Սթյուարտը:Ուշագրավ է, որ Կիբեռ հրամանատարության նորանշանակ ղեկավար Նակասոնեն ուրբաթ օրը միաժամանակ ստանձնել է նաև Ազգային անվտանգության գործակալության (NSA) տնօրենի պաշտոնը:Այսպիսով, փաստորեն, Սնոուդենի բացահայտումներից հայտնի NSA-ի ողջ հզորությունը և Կիբեռ հրամանատարության հնարավոր հակազդեցության միջոցները կենտրոնացվում և ղեկավարվում են նույն անձի կողմից:Նշենք, որ մարտին ԱՄՆ Կոնգրեսում իր նշանակման հարցով լսումների ժամանակ Նակասոնեն արտահայտվել է կիբեռսպառնալիքներին ավելի վճռականորեն հակազդելու օգտին, մասնավորապես, երբ խոսքը վերաբերել է Ռուսաստանի կողմից ԱՄՆ ընտրություններին միջամտելու վերաբերյալ ամերիկյան գործակալությունների պնդումներին:«Մեր հակառակորդները չեն տեսել մեր բավարար հակազդեցությունը, այլապես կփոխեին իրենց վարքագիծը», - դիմելով ամերիկյան օրենսդիրներին՝ հայտարարել է բարձրաստիճան գեներալը:Կիբեռ հրամանատարության մեջ մտնում են ռազմական ստորաբաժանումներ, որոնք կոչված են թե՛ պաշտպանելու կիբեռ-գրոհներից, և թե՛ պատասխան գրոհներ ձեռնարկելու:"
ՏՏ ոլորտ,Մայիսի 8-ի հանրահավաքին ընդառաջ Ucom-ը շարժական կայան է ավելացրել Հանրապետության հրապարակում," Հայաստանում ապրիլի 13-ից արձանագրվել է ինտերնետային տրաֆիկի կտրուկ աճ՝ կապված ներքաղաքական զարգացումների վերաբերյալ ուղիղ հեռարձակումների և ինտերնետային վիդեո դիտումների աճով։Հատկապես մարտի 13-ից 16֊ը ընկած ժամանակահատվածում քաղաքացիների շրջանում դժգոհություններ կային այն մասին, որ հնարավոր չէ դիտել ուղիղ հեռարձակումները կապի անբավարարության պատճառով՝ մասնավորապես Հայաստանի խոշորագույն ինտերնետ ծառայություն մատուցող Ucom֊ի ցանցում։ Ավելի ուշ՝ ապրիլի 22-23-ին, Հանրապետության հրապարակում մարդկանց կուտակումների հետ կապված բջջային հեռախոսները հաճախ անհասանելի էին դառնում, իսկ դրանցից ֆեյսբուքյան հեռարձակում իրականացնող բազմաթիվ քաղաքացիների մոտ խափանվում էր շարժական ինտերնետ կապը։Այս առնչությամբ Ucom ընկերությունից «Ազատությանը» տրամադրված պարզաբանման մեջ նշվում է, ապրիլի 22-ին և 23-ին ընկերության ցանցում սպառված ինտերնետի ծավալը եռապատկվել է՝ հասնելով 260 գիգաբիթ/վայրկյան առավելագույն արժեքին, մինչդեռ մինչև այդ ընկերության ցանցում պիկ-ժամերին ինտերնետ տրաֆիկի սպառումը չէր գերազանցում 80-90 գիգաբիթ/վայրկյանը։«Տրաֆիկի ծավալների նման կտրուկ աճին տեխնիկապես որևէ ցանց պատրաստ չէ։ Սովորաբար ցանցի և կապուղիների պլանավորումը կատարվում է տրաֆիկի օրինաչափ ծավալներից մոտ 20-30 տոկոս ավելի ռեզերվային թողունակությունն ապահովելու հաշվարկով։ Իսկ վերջին օրերին տրաֆիկի պահանջարկն ավելացել է ոչ թե 20, 30 կամ 50, այլ միջինում մոտ 300 տոկոսով», ֊ ասված է ընկերության պարզաբանման մեջ։Ucom֊ից նաև վստահեցրել են, որ այդ օրերին տեխնիկական ստորաբաժանման մասնագետներն աշխատել են արտակարգ ռեժիմով։Ֆիքսված և շարժական ինտերնետային ծառայություններ մատուցող մյուս խոշոր ընկերությունից՝ Beeline֊ից, ինտերնետի սպառման ծավալների մասին տվյալներ չեն տրամադրել, սակայն նշել են, որ ապրիլին «Beeline բջջային ինտերնետի սպառման ընդհանուր ծավալը մարտ ամսվա համեմատ աճել է 5 տոկոսով»։Հայաստանի խոշորագույն բջջային օպերատորի՝ ՎիվաՍել-ՄՏՍ-ի ցանցում ևս ինտերնետային տրաֆիկի սպառման կտրուկ աճ է արձանագրվել ապրիլի 12-13-ից՝ հասնելով իր պիկային սահմանին ապրիլի 22-23-ին:«Ապրիլի վերջին 2 շաբաթների ընթացքում պիկային ժամերին բջջային ցանցում արձանագրվել է տրաֆիկի շուրջ եռակի աճ (համեմատած նախորդ ամսվա ցուցանիշների հետ): Ֆիքսված ցանցում նույն ժամանակահատվածում արձանագրվել է տրաֆիկի կրկնակի աճ», - «Ազատությանը» տեղեկացրել են ՎիվաՍել-ՄՏՍ-ից, - «Ինտերնետ տրաֆիկի կտրուկ աճ նկատվել է սկսած ապրիլի երկրորդ շաբաթվանից՝ պայմանավորված հատկապես YouTube-ում տեսանյութեր դիտելու և Live հեռարձակումների պահանջարկի կտրուկ աճով: ՎիվաՍել-ՄՏՍ-ում տեղադրված Google cache-ը թույլ է տվել հնարավորինս անխափան իրականացել YouTube-ի Live հեռարձակումները, իսկ վիդեոդիտումների ընդհատումներից խուսափելու համար, ստեղծված աննախադեպ իրավիճակից ելնելով, ավելացվել է կապուղիների թողունակությունը»:Հատկապես ապրիլի 22-ից, երբ հանրահավաքների կազմակերպման հետ կապված Երևանի Հանրապետության հրապարակում մարդկանց մեծ կուտակումներ էին առաջանում, բջջային բոլոր օպերատորները քայլեր են ձեռնարկել այս տարածքում իրենց ցանցերը հզորացնելու ուղղությամբ։Ucom ընկերությունից էլ տեղեկացրել են, որ Հանրապետության հրապարակի տարածքը սպասարկող բջջային կայանի վրա լրացուցիչ անտենաներ ու ռադիո սարքավորումներ են ավելացվել, դեպի հրապարակ են թեքվել հարևան տարածքներն սպասարկող մի քանի կայանների անտենաներ, և «ըստ էության, ներկայումս Հանրապետության հրապարակի տարածքն սպասարկող ցանցի թողունակությունը 2.5 անգամ ավելի է, քան 2 ամիս առաջ»։Beeline֊ից, «Ազատությանը» տեղեկացրեցին, որ «այդ նպատակով օգտագործվում են բոլոր հասանելի տեխնիկական հնարավորությունները և մարդկային ներուժը»։Վիվասել֊ՄՏՍ-ից այս առնչությամբ պարզաբանել են, որ բջջային ցանցը Հանրապետության հրապարակում և հարակից տարածքներում աշխատել է գերծանրաբեռնված պայմաններում, և ՎիվաՍել-ՄՏՍ-ի աշխատակազմն իրականացրել է անհրաժեշտ բոլոր քայլերը՝ ծառայությունների անխափան մատուցումն ապահովելու նպատակով:«Այնուամենայնիվ, Հանրապետության հրապարակում բջջային ցանցի ծայրահեղ գերծանրաբեռնվածության պայմաններում՝ եղել են կապի որոշակի խափանումներ, ինչի վերաբերյալ ընկերությունը հանդես է եկել հայտարարությամբ՝ հայցելով բաժանորդների ներողամտությունը», - պարզաբանել են Վիվասել-ՄՏՍ-ից՝ շեշտելով, որ անցած օրերի ընթացքում ընկերությունն իրականացրել է կապուղիների թողունակության ավելացում:"
ՏՏ ոլորտ,ԿԲ-ն կրիպտոարժույթներով կատարվող գործարքները համարում է ռիսկային," Այսօր Երևանի ժամանակով 12:00-ից 13:00 ինտերնետի սփյուռքահայ օգտատերերը իրականացրել են «IT անհնազանդություն» ակցիան, որի մասին իր ֆեյսբուքյան էջում կոչեր էր հնչեցրել «Իմ քայլը» շարժման կազմակերպիչներից Արսեն Խառատյանը:«Ուրեմն վաղը, Երեւանի ժամանակով ուղիղ 12:00-ին` կեսօրին, աշխարհի տարբեր ծայրերից ինտերնետի միջոցով պարզապես մտնում ենք ՀՀ կառավարության եւ առընթեր մարմինների պաշտոնական կայքերը: Մեծաթիվ այցելությունների դեպքում կայքերը պարզապես ոչ ֆունկցիոնալ կլինեն: Ակցիան անում ենք ուղիղ 1 ժամով, որպես ուժի ցուցադրություն, մինչեւ Երեւանի ժամանակով 13:00-ն», - գրել էր Խառատյանը՝ նաև կոչ անելով բաշխել պետական կայքերը ըստ երկրների, ինչպես նաև՝ գործողություններում չներառել Պաշտպանության նախարարության, Ազգային անվտանգության ծառայության և ԱԳՆ կայքերը:Տեղեկատվական անվտանգության փորձագետ Սամվել Մարտիրոսյանը, ով հետևել է գործընթացին, «Ազատության» հետ զրույցում փաստեց, որ այսօր կեսօրին մոտ լուրջ սահմանափակումներ է ունեցել, մասնավորապես, Ազգային ժողովի կայքը:«Սփյուռքահայ օգտատերերը բաժանել էին կայքերը, ինչը պետք է բերեր սերվերների ծանրաբեռնվածությանը։ Սա հակտիվիստական ակցիա էր, որը պետք է DDoS-ի հետևանքներ ունենար, բայց DDoS չէ, այսինքն չի ընկնում քրեական պատասխանատվության տակ, այլ ավելի շուտ բողոքի ակցիա է, քանի որ հատուկ տեխնիկական միջոցներ չեն օգտագործվում», - մանրամասնեց փորձագետը:Մարտիրոսյանը նաև կարծիք հայտնեց, որ նման ակցիաներով լուրջ արդյունքների հասնել հնարավոր չէ, քանի որ արդեն մեկ տարի է, ինչ Կառավարության կայքերը լուրջ պաշտպանություն ունեն DDoS հարձակումներից:"
ՏՏ ոլորտ,"Պենտագոնի Կիբեռ Հրամանատարության կարգավիճակը բարձրացվել է, նշանակվել է նոր ղեկավար"," Վրաստանի մայրաքաղաք Թբիլիսիում ապրիլի 17-18-ը տեղի է ունեցել Գերմանիայի միջազգային համագործակցության ընկերության «Էլեկտրոնային կառավարում քաղաքացիամետ և թափանցիկ վարչական գործընթացների համար» ծրագրի համաժողովը, որին մասնակցել է նաև Երևանի քաղաքապետարանի «Երևան քաղաքի կառավարման տեխնոլոգիաների կենտրոն» ՓԲ ընկերությունը:Համաժողովին, որին մասնակցում էին Հայաստանի, Վրաստանի, Ադրբեջանի, Բելառուսի և Ուկրաինայի ներկայացուցիցչները, Երևանի քաղաքապետարանի «Երևան քաղաքի կառավարման տեխնոլոգիաների կենտրոն» ՓԲ ընկերության տնօրեն Սարգիս Մանուկյանն անդրադարձել է անցած տարվա նոյեմբերին նույն ձևաչափով կայացած հանդիպման ընթացքում իր իսկ առաջարկած «Խելացի քաղաք» (Smart City) նախագծին, որը քսան առաջարկների շարքում ընդգրկվել էր լավագույն եռյակում և կյանքի կոչվելու հնարավորություն ստացել: Քննարկվել են վերոնշյալ նախագծի իրականացման առաջնահերթությունները: Երևանի քաղաքապետարանի ներկայացրած նախագիծը (BIG DATA FOR URBAN PLANNING) հավանության է արժանացել համաժողովի մասնակիցների մեծամասնության կողմից, որի իրականացմանը՝ խորհրդատուի ներգրավման ֆինանսավորման և հետագայում ծրագրի իրականացման հարցերում աջակցություն է հայտնել Գերմանիայի միջազգային համագործակցության ընկերությունը (GIZ):«Էլեկտրոնային կառավարում քաղաքացիամետ և թափանցիկ վարչական գործընթացների համար» ծրագիրը Հայաստանում համակարգվում է Գերմանիայի միջազգային համագործակցության ընկերության «Լավ տեղական ինքնակառավարում Հարավային Կովկասում» ծրագրի կողմից:"
ՏՏ ոլորտ,Հայաստանում ապրիլի 13֊ից արձանագրվել է ինտերնետային տրաֆիկի սպառման կտրուկ աճ," Sofacy ռուսալեզու կիբեռխմբավորումը վերջին ժամանակներս իր գործունեության կիզակետը տեղափոխում է Արևելք, տեղեկացնում է «Կասպերսկի Լաբորատորիա»-ի Հայաստանի ներկայացուցչությունը:Գրոհների ենթարկվող երկրների շարքում են Հայաստանը, Թուրքիան, Ղազախստանը, Տաջիկստանը, Աֆղանստանը, Մոնղոլիան, Չինաստանը և Ճապոնիան։ Sofacy-ն հատուկ հետաքրքրություն է ցուցաբերում ռազմական և դիվանագիտական գերատեսչությունների նկատմամբ:Sofacy-ն ամենաակտիվ կիբեռլրտեսական խմբավորումներից մեկն է, որը հայտնի է նաև APT28 և Fancy Bear անվանումներով։ «Կասպերսկի Լաբորատորիա»-ն դրա ակտիվության արդեն երկար տարիներ, իսկ փետրվարին հրապարակել է հաշվետվություն 2017 թվականին խմբավորման գործունեության մասին։ Դրանում հետազոտողները նշում են աստիճանական անցումը ՆԱՏՕ-ի հետ կապված թիրախներից դեպի Կենտրոնական և Արևելյան Ասիա երկրներում գտնվող նպատակակետեր։Sofacy-ն կիրառում է թիրախային ֆիշինգ և «ջրատեղի գրոհներ» տեղեկատվություն, այդ թվում՝ հաշվեգրերի տվյալներ, գաղտնի նամակներ և փաստաթղթեր գողանալու համար։ Խմբավորմանը նաև կասկածում են վնասաբեր ծրագրային ապահովման (ԾԱ) նպատակային տարածման մեջ։Վերջին տվյալները ցույց են տալիս, որ Sofacy-ն այդ տարածաշրջաններում ակտիվ միակ լրտեսական կիբեռխմբավորումը չէ։ Արդյունքում՝ դիտարկվում են միևնույն թիրախների վրա տարբեր խմբերի գրոհների դեպքեր։ Փորձագետները հայտնաբերել են դեպքեր, Zebracy վնասաբեր ծրագրային ապահովումը (Sofacy-ի մշակումներից մեկը) գրոհի ենթարկվող համակարգչին հասանելիություն ստանալու համար պայքարում էր Turla-ի (ևս մեկ ռուսալեզու ցանցահենային խմբավորում) Mosquito բեկդորի հետ։ Մի քանի թիրախների դեպքում Sofacy-ին պատկանող SPLM վնասաբեր ծրագիրը մրցկակցել է չինարեն խոսող Danti ցանցահենների խմբավորման ԾԱ-ի հետ։Սակայն ուղիների ամենահետաքրքրական հատումը եղել է Sofacy-ի և Lamberts անգլախոս խմբավորման միջև։ Փորձագետները Sofacy-ի ներկայության հետքեր են գտել մի սերվերում, որը նախկինում նույնականացվել էր որպես Grey Lambert գործիքներով վարկաբեկված։ Սերվերը պատկանում է չինական կոնգլոմերատի, որն աշխատում է օդատիեզերական տեխնոլոգիաների և հակաօդային պաշտպանության ոլորտում։«Կիբեռսպառնալիքների աշխարհը գնալով ավելի «խիտ բնակեցված է» դառնում, այդ պատճառով մենք ապագայում, ըստ ամենայնի, կարող ենք տեսնել ավելի շատ նման հատումներ։ Դրանով կարելի է բացատրել, թե ինչու են շատ խմբավորումներ լայնածավալ գրոհ սկսելուց առաջ իրենց զոհերի համակարգերն ստուգում սյլ ներթափանցումների առկայությունը»,- նշել է «Կասպերսկի Լաբորատորիա»-ի առաջատար հակավիրուսային փորձագետ Կուրտ Բաումգարտները։"
ՏՏ ոլորտ,Սփյուռքահայ օգտատերերը իրականացրել են «IT անհնազանդություն» ակցիան," Պետության կողմից պատշաճ աջակցություն չստանալու պատճառով՝ «Արմաթ» դպրոցական ինժեներական լաբորատորիաների նախագծի հեղինակները ստիպված օտարերկրյա շուկաներ մուտք գործելու փորձեր են անում:«Կառավարության որոշմամբ 160 խմբակների համար մոտավորապես հատկացված է 120 միլիոն դրամ, որպես խմբակավարների համար աշխատավարձ: Բայց մենք դրանցից հետո լրացուցիչ 65 լաբորատորիա արդեն ստեղծել ենք: Հիմա այդ 65 լաբորատորիան մի մեծ բեռ է՝ մոտավորապես 60 միլիոն դրամ: Եթե մենք փորձենք մեր ուժերով սա անել, մենք ուղակի կսնանկանանք», - «Ազատության» հետ զրույցում պատմեց Ինֆորմացիոն տեխնոլոգիաների ձեռնարկությունների միության (ԻՏՁՄ) գործադիր տնօրեն Կարեն Վարդանյանը:ԻՏՁՄ-ն հնդկական մի ընկերության հետ վերջերս կնքել է համագործակցության հուշագիր, որով հայկական «Արմաթ» ինժեներական լաբորատորիաների փորձնական ծրագիրը կներդրվի նաև Հնդկաստանի դպրոցներում:«Հայաստանում մենք գործ ունենք ապագայի կոնցեպտի բացակայության հետ: Չկա հայտարարված տեսլական, թե տարիներ անց մենք ինչպիսի երկիր ենք ուզում տեսնել», - ասում է Կարեն Վարդանյանը: - «Եթե հստակ լինի, որ 20-30 տարի հետո ուզում ենք տեսնենք տեխնոլոգիական երկիր, ապա «Արմաթ» լաբորատորիան ամբողջությամբ հենց հիմքում է կանգնում, բայց եթե մենք ասում ենք, որ մեր առաջնահերթությունը, օրինակ, տուրիզմն է կամ հանքարդյունաբերությունը, ապա «Արմաթը» ոչ մի կերպ չի կարող դիտարկվել»:ԻՏՁՄ գործադիր տնօրենի գնահատմամբ, տեղեկատվական տեխնոլոգիաների ոլորտի զարգացումը խոչընդոտվում է հենց պետության կողմից: Կարեն Վարդանյանի խոսքով՝ Կառավարությանը բազմաթիվ նամակներ է ուղարկել, խնդրելով մասնագիտական քննարկումներ անցկացնել, համագործակցության կամուրջներ ստեղծել Կառավարության և ՏՏ ոլորտի միջև, սակայն նամակներին անգամ պատասխան էլ չի ստացել: Պնդում է՝ կան բարձրաստիճան պաշտոնյաներ, որոնք խոչընդոտում են «Արմաթ»-ի զարգացումը:«Օրինակ՝ Երևանում պլանետարիում ստեղծելու փոխարեն, ներդրումներ կարելի է անել առավել կարևոր վայրերում», - ասում է Վարդանյանը՝ նկատի ունենալով Կրթության և գիտության նախարար Լևոն Մկրտչյանի հավանությանն արժանացած այն նախագիծը, համաձայն որի Երևանում ժամանակակից պլանետարիում կկառուցվի, որը, ըստ նախարարի կարևոր է միջավայր ստեղծելու առումով: - «Գալու են՝ աստղեր նայեն․․․ հիմա կարող ես ինտերնետը բացել՝ հազար բան կա, կարող ես դրանցով աստղեր նայել: Թող մեկը բացատրի՝ ինչու չի ֆինանսավորվում «Արմաթը», բայց ֆինանսավորվում է պլանետարիումը»:«Արմաթ» ինժեներական լաբորատորիան, որը գործում է անվճար հիմունքով, նախատեսված է տեղեկատվական տեխնոլոգիաներով հետաքրքրված դպրոցականների համար: Երեխաներն այստեղ ռոբոտաշինություն են սովորում, խաղեր ստեղծում ու եռաչափ մոդելավորում անում:Այսօր Հայաստանում գործում է 225 «Արմաթ» լաբորատորիա, որոնց մեծ մասը տեղակայված է սահմանամերձ գյուղերի դպրոցներում: Լաբորատորիաներում 5000-ից ավելի երեխա է սովորում:"
ՏՏ ոլորտ,Գերմանիայի միջազգային համագործակցության ընկերությունը «Խելացի քաղաք» նախագծի իրականացմանը," Հայաստանյան պատվիրակությունը Հնդկաստանի Հայդերաբադ քաղաքում մասնակցում է ՏՏ համաշխարհային համաժողովին (WCIT 2018), որը պաշտոնապես մեկնարկել է փետրվարի 19-ին, տեղեկացնում է ՀՀ տրանսպորտի, կապի և տեղեկատվական տեխնոլոգիաների նախարարության լրատվական ծառայությունը:Նախատեսվում է, որ համաժողովի ավարտին Հայաստանը կվերցնի էստաֆետը` 2019 թ.-ին «WCIT»-ը մեր երկրում անցկացնելու համար։Հայկական պատվիրակության կազմում են ՀՀ տրանսպորտի, կապի և տեղեկատվական տեխնոլոգիաների նախարարի տեղակալ Արման Խաչատրյանը և Ինֆորմացիոն տեխնոլոգիաների ձեռնարկությունների միության (ԻՏՁՄ) ղեկավար կազմը: ԻՏՁ միության նախագահ Ալեքսանդր Եսայանը «WCIT»-ի կազմակերպիչ Տեղեկատվական տեխնոլոգիաների և ծառայությունների համաշխարհային ալյանսի (World Information Technology and Services Alliance-WITSA) կողմից ընտրվել է «WITSA» Տնօրենների խորհրդի անդամ: Նա ներկայացրել է նաև Հայաստանում անցկացվելիք «WCIT 2019»-ի նախապատրաստական աշխատանքների ընթացքը:Արդեն իսկ ձեռք է բերվել պայմանավորվածություն, որ 2019 թ.-ին Մալայզիայից Հայաստան է ժամանելու մեծ պատվիրակություն, որպեսզի Հայաստանից հանդիսավոր վերցնեն «WCIT 2020»-ի էստաֆետը:Համագործակցության եզրեր են ձևավորվել նաև ASOCIO-ի (The Asian-Oceanian Computing Industry Organization) հետ, որը Ճապոնիայում հիմնադրված կազմակերպություն է և ներառում է ՏՀՏ ու բիզնես ոլորտի 24 երկրների կազմակերպություններ: 2019 թ.-ին վերջիններս նույնպես կժամանեն Հայաստան:ԻՏՁՄ-ի՝ ի դեմս գործադիր տնօրեն Կարեն Վարդանյանի և Հնդկաստանի Lexicon PR Management Service-ի՝ ի դեմս գործադիր տնօրեն Ռամա Լութրայի միջև կնքվել է համագործակցության հուշագիր, ըստ որի` հայկական «Արմաթ» ինժեներական լաբորատորիաների փորձնական ծրագիրը կներդրվի նաև Հնդկաստանի դպրոցներում։"
ՏՏ ոլորտ,Հայաստանը Sofacy կիբեռխմբավորման կողմից գրոհի ենթարկվող երկրների շարքում է. «Կասպերսկի Լաբորատորիա»," Թվիթեր սոցիալական ցանցը հայտարարել է, որ 2016 թվականի ԱՄՆ նախագահական ընտրությունների արդյունքների վրա ազդելու՝ Ռուսաստանի ջանքերը ավելի մեծ ազդեցություն են ունեցել, քան ընկերությունում ավելի վաղ կարծում էին: Հունվարի 19-ին հրապարակված հաղորդագրության մեջ ընկերությունը նշում է, որ ավելի քան 677,775 ամերիկացիներ հետևել կամ «հավանել» են Սանկտ Պետերբուրգում գրանցված «Ինտերնետային հետազոտական գործակալության» հետ առնչվող օգտահաշիվներ և գրառումներ: Այսպիսով, ըստ Թվիթերի նոր բացահայտումների, որպես «թրոլների ֆերմա» հայտնի ռուսաստանյան այս կառույցի հետ կապ ունեցող օգտահաշիվների թիվն աճել է 1,062-ով՝ հասնելով 3,814-ի:Ընկերությունը նշել է, որ 2016-ի նոյեմբերին կայացած ընտրություններին նախորդած 10 շաբաթների ընթացքում ռուսաստանյան օգտահաշիվները հրապարակել են 175,993 գրառում, որոց շուրջ 8.4 տոկոսն առնչվել են ընտրություններին:«Այսօրինակ գործունեությունը մարտահրավեր է ժողովրդական հասարակության համար ամենուրեք, և մենք պարտավորվում ենք շարունակել աշխատանքը այս կարևորագույն խնդրի ուղղությամբ», - ասված է ընկերության հաղորդագրությունում:Թվիթերը նաև նույնականացրել է 13,512 ավտոմատացված օգտահաշիվ, որոնք «կապ են ունեցել Ռուսաստանի հետ» և ակտիվորեն գրառումներ են կատարել ընտրությունների ընթացքում: Այսպիսով, նման օգտահաշիվների ընդհանուր թիվը հասել է 50,258-ի: Սոցցանցը այս մասին տեղեկացրել է ԱՄՆ Կոնգրեսին և շարունակելու է այս ուղղությամբ ուսումնասիրությունները:"
ՏՏ ոլորտ,Կարեն Վարդանյան․ «Հայաստանում մենք գործ ունենք ապագայի կոնցեպտի բացակայության հետ»," Միավորված ազգերի կազմակերպության (ՄԱԿ) ինտերնետային կառավարման համաժողովի տասներկուերորդ ամենամյա հանդիպման շրջանակներում ՀՀ տրանսպորտի, կապի և տեղեկատվական տեխնոլոգիաների նախարար Վահան Մարտիրոսյանը և «ICANN» (Գրանցված անվանումների և համարների ինտերնետ կորպորացիա) նախագահ Յորան Մարբին Շվեյցարիայում ստորագրել են փոխըմբռնման հուշագիր։ՀՀ տրանսպորտի, կապի և տեղեկատվական տեխնոլոգիաների նախարարության լրատվական ծառայության տարածած հաղորդագրության համաձայն, հուշագրով կողմերը համաձայնել են շարունակել համագործակցությունը դոմեն անվանումների զարգացման ոլորտում, աջակցել միջազգային դոմենների օգտագործմանը և խթանել ինտերնետ կառավարման բազմաշահառու մոդելը:Հուշագրի նպատակն է ամրապնդել հարաբերությունները ՀՀ տրանսպորտի, կապի և ՏՏ նախարարության և ICANN-ի միջև, խթանել ինտերնետ դոմենի էկոհամակարգի զարգացումը և դոմենների օգտագործումը Հայաստանում, բարձրացնել ICANN-ի առաքելության մասին իրազեկվածության մակարդակը։ICANN-ը միջազգային կորպորացիա է, որը տրամադրում է IP հասցեներ և բարձր մակարդակի դոմենային անուններ երկրներին և տարածքներին։"
ՏՏ ոլորտ,Մեկնարկել է ՏՏ համաշխարհային համաժողովը," Facebook և Instagram սոցիալական ցանցերը անհասանելի են բազմաթիվ օգտատերերի համար: Տեխնոլոգիական The Next Web պարբերականի տվյալներով, սոցցանցերը անհասանելի են, մասնավորապես, Հյուսիսային Ամերիկայի և Եվրոպայի օգտատերերի համար:Հայաստանում ևս սոցցանցերը աշխատում են շատ վատ կամ մասնակիորեն: Twitter միկրոբլոգում Facebook-ի անհասանելիության մասին են հաղորդում նաև մի շարք հայ օգտատերեր:Ուշագրավ է, որ բուն Facebook-ը հաղորդում է, որ կայքը լիարժեք աշխատանքային վիճակում է և չի հաստատում անհասանելի լինելու մասին բազմաթիվ հաղորդագրությունները: "
ՏՏ ոլորտ,Թվիթերը նոր բացահայտումներ է արել ԱՄՆ ընտրությունների վրա Ռուսաստանի հնարավոր ազդեցության վերաբերյալ," Մասնավոր ընկերությունները չեն ցանկանում զբաղվել հեռուստաալիքների թվայնացման գործով․ արդեն երկրորդ անգամ Հեռուստատեսության և ռադիոյի հանձնաժողովը չկայացած է հայտարարել մասնավոր մուլտիպլեքսորի գործունեության լիցենզավորման համար իր կազմակերպած մրցույթը, քանի որ որևէ ընկերություն չի դիմել:Լրագրողական երեք կազմակերպություններ՝ Խոսքի ազատության պաշտպանության կոմիտեն, Երևանի մամուլի ակումբը, Մեդիա նախաձեռնությունների կենտրոնը հայտարարությամբ են հանդես եկել՝ ևս մեկ անգամ արտահայտելով իրենց մտահոգությունը ստեղծված իրավիճակի կապակցությամբ:Այն, որ որևէ մասնավոր ընկերություն չի ցանկանում դառնալ մուլտիպլեքսոր ՝ վառ ապացույց է, որ լիցենզավորման պահանջները հրապուրիչ չեն, մասնավորապես պահանջներից մեկը, որ մասնավոր մուլտիպլեքսորը պետք է ընդգրկի Հայաստանի ամբողջ տարածքը, իսկ համայնքային և մարզային ծածկույթ ունեցող մուլտիպլեքսոր չի նախատեսվում, ոչ մի լավ հեռանկար չի խոստանում ոլորտին, նշում են լրագրողական կազմակերպությունները շարունակելով:Մեդիա նախաձեռնությունների կենտրոնի տնօրեն Նունե Սարգսյանն ասում է՝ այս խնդրի մասին բարձրաձայնել են տարիներ շարունակ, սակայն իրենց առաջարկները իրականություն չեն դարձել․ - «Մեր առաջարկներից մեկը հենց սկզբում եղել է այն, որպեսզի հնարավորություն տալ փոքրիկ հեռուստաընկերություններին կատարել նաև մուլտիպլեքսի դեր և միգուցե ցանցային մոտեցմամբ կամ անհատական մոտեցմամբ իրենք կարողանային ապահովել հենց իրենց սեփական հեռարձակումը: Սակայն մինչև այսօր դա չի ընդունվել»:Լրագրողական կազմակերպությունները նշում են՝ մրցույթի չկայանալը նշանակում է, որ թվային հեռարձակման հանրային ցանցը, այսինքն՝ պետական մուլտիպլեքսորը, անորոշ ժամանակով պահպանելու է իր մենաշնորհ դիրքը։ Տուժում են հատկապես մարզային տասից ավելի հեռուստաընկերությունները, որ թվային հեռարձակման չեն կարողանում անցնել՝մասնավոր մուտիպլեքսորի բացակայության պատճառով:«Միգուցե մենք ունենք մինչև 5 լրատվամիջոց մարզային, որոնք իսկապես կկարողանային զարգանալ, բայց, ցավոք սրտի, այս իրավիճակը թույլ չի տալիս», - նշեց նա:Երբ ստեղծվեց առաջին և դեռևս միակ մուլտիպլեքսը, թվային հեռարձակում ունենալու հնարավորություն ստացան 28 հեռուստաալիքներ, որոշվեց յուրաքանչյուր մարզում թվայնացված եթեր ունենալու հնարավորություն տալ միայն մեկ հեռուստաընկերության: Մյուսներն արդեն պետք է դիմեին մասնավորին, երբ այն մուտք գործեր շուկա, սակայն արդեն երկրորդ տարին է՝ որևէ ընկերություն չի ցանկանում թվայնացնել անալոգային հաճախականությունը: «Բոլոր երկրներում թվային հեռարձակման անցման ճանապարհին մեդիան զարգանում է, իսկ Հայաստանում ընդհակառակը՝ եղած լրատվամիջոցների մի մասն էլ փակվում են կամ արդեն փակման եզրին են կանգնած», - ասում է մարզային «Լոռի TV» հեռուստաընկերության գլխավոր խմբագիր Նարինե Ավետիսյանը: - «Բարդ խնդիր չկա այստեղ: Մենք բազմաթիվ անգամներ եղել ենք տարբեր երկրներում, ուսումնասիրել այդ երկրների փորձը, տեսել, թե ինչպես են այդ երկրներում անցում կատարում անալոգայինից թվային հեռարձակման: Հայաստանում դա չի ստացվում, որովհետև ոչ թե տեխնիկական խնդիրներ կան, ինչպես իրենք են ասում: Այդպիսի խնդիր գոյություն չունի: Գոյություն ունի քաղաքական խնդիր»:Լրագրողական կազմակերպությունները Ազգային ժողովից պահանջում են հանրային քննարկումներ կազմակերպել, իսկ Հեռուստատեսության և ռադիոյի ազգային հանձնաժողովից՝ վերանայել ոլորտի կարգավորման համար մինչ օրս որդեգրած սկզբունքներն ու մոտեցումները և քայլեր ձեռնարկել խնդիրները լուծելու ուղղությամբ:Հեռուստատեսության և ռադիոյի ազգային հանձնաժողովի անդամ Տիգրան Հակոբյանն ասում է, որ երբ 2010 թվականից սկսեցին պատրաստվել թվայնացմանը, օրենսդրությունը մշակել, չէին կարող պատկերացնել, որ հնարավոր է մասնավոր մուլտիպլեքսի մրցույթին մասնակցող չլինի:«Որովհետև բոլոր տնտեսագետների հաշվարկով դա այն ժամանակ, երբ այս օրենքը ընդունվում էր, իսկապես արդյունավետ և շահաբեր բիզնես էր», - նշեց ՀՌԱՀ անդամը: - «Վերջին մի քանի տարվա ընթացքում այս ինտերնետ հեռուստատեսությունը և ընդհանրապես՝ լայնաշերտ ինտերնետի զարգացումը այնպիսի պայթյունային առաջընթաց ունեցան, որ հեռուստատեսությունը սկսում է տարեցտարի դիտելիությունը կորցնել, կորցնում է նաև իր գովազդատուներին», - նշեց Տիգրան Հակոբյանը:ՀՌԱՀ անդամի խոսքով, վերջին հինգ տարում հեռուստաընկերությունների գովազդի ծավալը նվազել է 2.5 անգամ:«Շատ ներդրողների համար այդ վերգետնյա հեռարձակումը արդեն համարվում է ոչ շահութաբեր բիզնես: Մենք դա այս տարի երևի հասկացանք արդեն, որովհետև երկրորդ մրցույթը չկայացավ՝ խոսքը գնում էր մոտ 10-12 միլիոն դոլարի մասին, և բնական է, որ մենք արդեն պետք է մտածենք այդ մրցույթի բովանդակությունը փոխել կամ հրաժարվել հանրապետական մուլտիպլեքսոր ստեղծելու գաղափարից», - նշեց Տիգրան Հակոբյանը: "
ՏՏ ոլորտ,ICANN-ի հետ ստորագրվել է փոխըմբռնման հուշագիր," Հայաստանում արդյունաբերական մասշտաբի Մասրիկ-1 առաջին արևային համակարգային 55 մեգավատ հզորությամբ կայանի կառուցման համար ներդրողներ ներգրավելու նպատակով հայտարարված միջազգային մրցույթի երկրորդ փուլին կմասնակցի 10 ընկերություն և կոնսորցիում, տեղեկացնում է ՀՀ էներգետիկ ենթակառուցվածքների և բնական պաշարների նախարարությունը:Նախաորակավորման հայտերի տեխնիկական, ֆինանսական և իրավական գնահատման արդյունքում այդպիսի որոշում է կայացրել գնահատող հանձնաժողովը։Մրցույթի երկրորդ փուլ են անցել նիդեռլանդական, ամերիկական, կորեական, գերմանական և մի շարք այլ երկրներ ներկայացնող հայտնի ընկերություններ:«Այս փուլում նախաորակավորման մրցույթն անցած մասնակիցները կմրցեն գնային առաջադրանքի շուրջ։ Նախապատվությունը կտրվի այն ընկերությանը կամ կոնսորցիումին, որը կներկայացանի ամենացածր և մրցունակ գնային առաջարկը», - նշել է ՀՀ էներգետիկ ենթակառուցվածքների և բնական պաշարների փոխնախարար Հայկ Հարությունյանը:Երկրորդ փուլի մրցույթը կհայտարարվի ընթացիկ տարվա սեպտեմբերին։ Մրցութային գործընթացը կավարտվի հաջորդ տարվա սկզբին և կմեկնարկի կայանի կառուցումը։Ակնկալվում է, որ արդեն 2018թ. կսկսվի 55 մեգավատ հզորությամբ առաջին արևային համակարգային կայանի շինարարությունը։"
ՏՏ ոլորտ,Facebook և Instagram սոցիալական ցանցերը անհասանելի են բազմաթիվ օգտատերերի համար," Հայկական առաջին խելացի դրամապանակի՝ Volterman-ի ստեղծմանն աջակցելու համար Indiegogo պլատֆորմում ընդամենը 5 օրում հավաքվել է ավելի քան 200 հազար դոլար. նախագիծը մեծ հետաքրքրություն է առաջացել ամբողջ աշխարհում, ավելի քան 1500 մարդ կանխավճար է տրամադրել և պատրաստ է դրամապանակը ձեռք բերելու համար սպասել մինչև դեկտեմբեր։ Գաղափարն Ազատ Թովմասյանինն է։ Երկու անգամ դրամապանակը կորցնելուց հետո Թովմասյանը որոշել է այն հեռախոսի հետ կապակցել ու հասկացել է՝ գաղափարը հնարավոր է հաջող բիզնես նախագծի վերածել։«Եթե դրամապանակը քո մոտակայքում է՝ դա հեշտությամբ կարողանում ես գտնել: Իսկ եթե կորցրել ես, կամ գողացել են՝ դու կարող ես տեսնել, թե դա որտեղ է», - նկարագրում է նախագծի հեղինակը:Եթե դրամապանակը որևէ տեղ մոռանաք կամ այն գողանան, խելացի համակարգն ազդանշան կուղարկի Ձեր հեռախոսին ու կլուսանկարի դրամապանակը բացող ենթադրյալ գողին կամ այն առաջինը հայտնաբերողին։ Volterman-ը նաև բջջային հեռախոսները լիցքավորելու հնարավորություն է տալու։ Խելացի դրամապանակը փողն ապահով պահելուց զատ վայֆայ էլ է տարածելու և ունենալու է հիշողության այլընտրանքային բանկ՝ հեռախոսի աշխատանքը չծանրաբեռնելու համար։Ծրագիրը միջազգային հարթակում ներկայացնելու գործում Ազատ Թովմասյանին օգնել է Նարեկ Վարդանյանը։«Մենք շատ ուզում ենք, որ ինքը լինի հաջողության նախադեպ՝ success story, ու Հայաստանում բոլորը, տեսնելով այս նախագծի հաջողությունը, տեսնեն, որ Հայաստանում գտնվելով իրենք կարող են իրենց հետաքրքիր գաղափարները իրականացնել ու սարքել միջազգային չափանիշներին համապատասխան նախագծեր», - ասում է Վարդանյանը: - «Եվ երկրորդ կարևոր կետը՝ մենք ուզում ենք ամբողջ աշխարհին ցույց տալ, որ Հայաստանից կարող են դուրս գալ այնպիսի նախագծեր, որոնք ոչ միայն չեն զիջում, այլև մի քանի բանով ավել են աշխարհի ցանկացած այլ նախագծից», - հավելում է նա:Volterman-ն ի դեպ, Indiegogo հարթակում հաջողության հասած միակ հայկական նախագիծը չէ։ Վերջին հաջողվածներից է օրինակ Yecup-ը, որը մոտ 400 հազար դոլար էր հավաքել։Դրամապանակները երեք տիպի են լինելու՝ դասական, միայն քարտերի համար նախատեսված և ճամփորդական՝ 89, 129 և 157 դոլար արժողությամբ։«Մեր առաջնային թիրախը 35-ից 45 տարեկան տղամարդիկ են՝ Ամերիկայից, Մեծ Բրիտանիայից, Կանադայից, Ավստրալիայից․․․ կարելի է ասել՝ ամբողջ աշխարհից ու նաև Հայաստանից», - մանրամասնում է Նարեկ Վարդանյանը՝ հավելելով, որ նախագծի աջակից-պատվիրատուների շրջանում Հայաստանը երկրորդ տեղում է, առաջին տեղում՝ ԱՄՆ-ն է:Տղամարդկանց համար նախատեսված խելացի դրամապանակը նաև կանանց է հետաքրքրել։ Նախաձեռնողներին հիմա ամենից շատ հարցնում են՝ ե՞րբ կլինի կանանց համար նախատեսված տարբերակ։Volterman-ի «հայրերը» հավաստիացնում են՝ արտադրությունը կազմակերպելու են Հայաստանում, խելացի դրամապանակն էլ աշխարհի տարբեր երկրների գնորդների ձեռքին է հայտնվելու «արտադրված է Հայաստանում» մակնշմամբ։"
ՏՏ ոլորտ,Լրագրողական կազմակերպություններին մտահոգել է հեռուստաալիքների թվայնացման շուրջ ստեղծված իրավիճակը," «Գլոբալ Կրեդիտ» ՈՒՎԿ ՓԲԸ-ն և «ՌԵՆԵՍԱ» ՍՊԸ-ն հունիսի 28-ին համագործակցության հուշագրեր են ստորագրել Ինովացիոն ստարտափների ֆինանսավորման մրցույթում հաղթած «AR magic» և «Web Pro by Game» նախագծերի հետ:Մրցույթը հաղթահարած 2 թիմերից յուրաքանչյուրը 10 մլն ՀՀ դրամի չափով ֆինանսական ներդրում կստանա ներկայացրած գաղափարները կյանքի կոչելու համար:«Մեր նախագիծն է՝ հայկական հեքիաթների մոտիվներով ստեղծված ներկելու գրքեր, որոնք համեմված են լրացված իրականության տեխնոլոգիայով: Նորագույն տեխնոլոգիաներով փորձում ենք ավելի ինտերակտիվ դարձնել սովորական դարձած ուսուցողական ժամանցային գործընթացը»,- իրենց գաղափարի մասին պատմել է «AR Magic» նախագծի ղեկավար Հայկ Վարոսյանը:«Web Pro by Game» նախագծի ղեկավար Հայկ Առաքելյանն էլ իր ծրագրի վերաբերյալ նշել է. - «Արդեն երկար տարիներ է, ինչ զբաղվում ենք վեբ ծրագրավորմամբ, ինչպես նաև ուսուցանում ենք: Այս ծրագրով մենք կկարողանանք ոչ միայն հայկական շուկայում, այլև այլ երկրներում տարածել մեր ծառայությունը և խաղերի միջոցով իրականացնել ուսուցում, որն ավելի գրավիչ կդարձնի սովորելու ընթացքը: Այդ ուղղությամբ որոշ քայլեր արդեն կատարել ենք, սակայն առանց օգնության չէինք կարող շարունակել»:Ինովացիոն ստարտափների ֆինանսավորման մրցույթի մեկնարկը տրվել էր դեռևս այս տարվա մարտի 29-ին`ՀՀ տրանսպորտի, կապի և տեղեկատվական տեխնոլոգիաների նախարարությունում տեղի ունեցած ասուլիսի ընթացքում։ Նպատակը տեխնոլոգիական և այլ ոլորտներում նորարարական գաղափարներ ունեցող թիմերին և ընկերություններին աջակցելն էր՝ ներդրումների իրականացման միջոցով:Հայտարարված մրցույթին նախապես հայտ էր ներկայացրել շուրջ 30 թիմ, արդյունքում ընտրվել էին լավագույն 2 առաջարկները: Ընտրող հանձնաժողովի կազմում, բացի մասնավոր ընկերությունների ներկայացուցիչներից, ընդգրկված էր նաև ՀՀ տրանսպորտի, կապի և տեղեկատվական տեխնոլոգիաների նախարարության ներկայացուցիչը։"
ՏՏ ոլորտ,Հայաստանում արևային կայանի կառուցման նախաորակավորման փուլը հաղթահարել է 10 մասնակից," Հունիսի 27-ին Եվրոպական մի շարք երկրներում համակարգչային խափանումների պատճառ դարձած գաղտնագրող-շորթիչ ծրագրի լայնամասշտաբ հարձակումը վտանգ է ներկայացնում նաև Հայաստանի համար:Հակավիրուսային պաշտպանությամբ զբաղվող «Կասպերսկի Լաբորատորիա» ընկերության հայաստանյան ներկայացուցչությունը հայտարարություն է տարածել՝ հորդորելով Windows օպերացիոն համակարգի օգտատերերին տեղադրել Windows-ի վերջին թարմացումները, ինչպես նաև համոզվել, որ կան կարևոր համակարգչային տվյալների պահուստային օրինակներ:Տեղեկատվական անվտանգության փորձագետ Սամվել Մարտիրոսյանը փաստում է՝ Հայաստանում չկա ընդհանուր մոտեցում կիբերանվտանգությանը, հանրությունը տեղեկացված չէ, թե ինչ կարելի է անել նմանատիպ հարձակումների ժամանակ: Բացի այդ, Հայաստանում մեծ թիվ են կազմում ոչ լիցենզիոն Windows-ները, որոնք հաճախ չեն ստանում անվտանգության վերջին թարմացումները:«Հայաստանը բավականին խոցելի վիճակում է, տեսականորեն՝ մենք կարող ենք լինել նույն վիճակում, ինչ Ուկրաինան», - «Ազատության» հետ զրույցում նշեց փորձագետը: - «Ուրիշ հարց, որ մենք, բարեբախտաբար, չենք դառնում կիբերկրիմինալի կամ ինչ-որ պետության համար աշխատող հաքերների թիրախում, դրա համար մի քիչ մեզ ապահով ենք զգում: Բայց դա մի քիչ սխալ ապահովուոյթուն է», - հավելեց նա:Հիշեցնենք՝ երեկվա հարձակման հետևանքով, մասնավորապես, կաթվածահար էին եղել Ուկրաինայի կենտրոնական բանկը, Կիևի մետրոպոլիտենն ու «Բորիսպոլ» օդանավակայանը, ինչպես նաև էներգամատակարարող մի շարք ձեռնարկություններ: Կիբերհարձակումը թիրախավորել է նաև այլ երկրներում, այդ թվում՝ Միացյալ Նահանգներում, Գերմանիայում, Ֆրանսիայում, Նորվեգիայում, Մեծ Բրիտանիայում, Դանիայում և Հնդկաստանում գործող ընկերություններ: Ուկրաինան վիրուսի տարածման համար մեղադրում է Ռուսաստանին, սակայն ռուսաստանյան մի շարք ընկերություններ ևս, այդ թվում՝ «Ռոսնեֆտ»-ը, հայտարարում են կիբերհարձակման ենթարկվելու մասին:«Կասպերսկի Լաբորատորիան» պարզաբանել է, որ գաղտնագրող-շորթիչ ծրագիրը ավելի վաղ հայտնի «Պետյա» վիրուսի նոր տարատեսակ է և այն անվանել է «ԷքսՊետյա»: Ընկերության տվյալներով այսօր առավոտյան վնասարար ծրագիրն արդեն 2,000 համակարգիչ էր վարակել:Վիրուսը հատուկ փակ կոդով գաղտնագրում է համակարգչի բոլոր ֆայլերն այնպես, որ դրանք դառնում են անօգտագործելի և պահանջում է 300 դոլար վճարել՝ դրանք ապակոդավորելու համար: «Ազատության» հարցին՝ ի՞նչ կարող է անել վիրուսով վարակված օգտատերը կամ կազմակերպությունը, արդյո՞ք պետք է վճարել պահանջվող գումարը, Սամվել Մարտիրոսյանը պատասխանեց․ - «Այս դեպքում ամենակարևորը՝ վճարել պետք չէ միանշանակ, որովհետև այն էլեկտրոնային հասցեն, որով դուք կարող էիք կապվել այդ հաքերների հետ արգելափակված է, այնպես որ, եթե անգամ վճարեք, չեք կարող իրենց դիմել և ասել, որ վճարել եք: Այնպես որ, վճարել հաստատ պետք չէ: Երկրորդը՝ պետք է փորձել գոնե ֆայլերը պահպանել, որպեսզի եթե ապագայում ապակոդավորող ծրագիր ստեղծվի, փորձեք վերականգնել»:Փորձագետը խորհուրդ է տալիս ուշադիր լինել և չբացել կասկածելի հաղորդագրությունները, քանի որ դա վիրուսի տարածման հիմնական մեխանիզմն է: Բացի այդ, եթե կազմակերպության ներքին ցանցում որևէ համակարգիչ արդեն վարակվել է դրանով, անհրաժեշտ այն անջատել ցանցից՝ վիրուսի հետագա տարածումը կանխելու համար:"
ՏՏ ոլորտ,«Արտադրված է Հայաստանում»․ պատվիրատուները իրենց խելացի դրամապանակները կստանան դեկտեմբերին," Բրիտանիայում շարունակում են քննել խորհրդարանի վրա անցած ուրբաթ օրվանից մինչև շաբաթ օրը տևած հաքերային հարձակման հանգամանքները:Լոնդոնում լույս տեղնող The Guardian պարբերականի փոխանցմամբ, հիմնական կասկածյալը Ռուսաստանն է: Գրոհի արդյունքում ցանցահենները կոտրել են մոտ 90 օրենսդիրների էլեկտրոնային փոստերը:Բրիտանիայի հատոկ ծառայությունները ենթադրում են, որ այդ հարձակումն իրականացրել է ոչ թե հաքերների մի փոքրիկ մեկուսի խումբ, այլ օտար պետություն:«Առավել հավանական է, որ դա արել է Ռուսաստանը, թեպետ փորձագետները չեն բացառում նաև Հյուսիսային Կորեայի, Չինաստանի կամ Իրանի տարբերակները», - գրել են պարբերականի մեկնաբաններ Յուեն ՄըքԱսքիլն ու Ռաջիվ Սիյալը:Հարձակման ենթարկված ցանցի օգտատերերի թվում են բարձրաստիճան օրենսդիրները, ներառյալ՝ վարչապետ Թերեզա Մեյը: Մասնագետների համոզմամբ, այդ ծավալի գրոհ կարելի է իրականացնել միայն պետության հզոր լծակների կիրառմամբ:Բրիտանացի պատգամավորներն ասել են մամուլին, որ իրենց տպավորությամբ էլ՝ գրոհի հետևում կա՛մ Ռուսաստանն է, կա՛մ Հյուսիսային Կորեան: Այդ երկու պետությունները, ըստ Լոնդոնի, նախկինում փորձել են հաքերային հարձակումներ գործել:«Այժմ հետաքննություն է ընթանում, հաքերները 9 հազար հասցեներից մոտ 1 տոկոսի հաշվեհամարներն են կոտրել, քանի որ դրանք ունեցել են խոցելի գաղտնաբառեր, որոնք չեն համապատասխանում խորհրդարանի համակարգչային ծառայության սահմանած նորմերին»,- ասել է մի անանուն պատգամավոր:«Մենք հայտնաբերել ենք համացանցային կասկածելի ակտիվություն, որը վկայում է ձեր հաշվեհամարների վրա իրականացվող կիբերհարձակման մասին, մենք աշխատում ենք Բրիտանիայի կիբերանվտանգության ազգային կենտրոնի հետ և ձեռնարկում ենք միջոցներ խորհրդարանի ցանցը պաշտպանելու համար», - ասվում է Բրիտանիայի խորհրդարանի համակարգչային ծառայության կենտրոնի՝ օրենսդիրներին հասցեագրված նամակում:«Զարմանալի չէ, որ այսպիսի գրոհ է տեղի ունեցել, զարմանալի չէ նաև այն պատճառով, որ մարդիկ չեն հետևում իրենց կիբերանվտանգությունն ապահովելու տարրական սկզբունքներին, չունեն համակարգչային անվտանգությունն ապահովելու համար անհրաժեշտ բարդության աստիճանի գաղտնաբառեր», - ասել է Մեծ Բրիտանիայի առևտրի նախարար Լայամ Ֆոքսը:Sky News հեռուստակայանը նշում է, որ խորհրդարանի ցանցի վրա հաքերների գրոհի նպատակն էր կոտրել ամբողջ ցանցը, այլ ոչ թե առանձին պատգամավորների էլեկտրոնային փոստը:The Times պարբերականն էլ հաղորդում է, որ դեռ անցած շաբաթվա ընթացքում կոտրվել են կառավարության որոշ պաշտոնյաների հաշվեհամարների գաղտնաբառերը: Ընդ որում, դրանք դրվել են էլեկտրոնային աճուրդի՝ նախ ցանցահենների ռուսալեզու մի ֆորումում, իսկ հետո վաճառքի առաջարկը տեղադրվել է բաց էջերում: "
ՏՏ ոլորտ,Ինովացիոն ստարտափների ֆինանսավորման մրցույթի հաղթողների հետ ստորագրվեցին հուշագրեր," Washington Post-ը հաղորդում է, որ Կենտրոնական հետախուզական վարչությունը դեռ 2016-ի օգոստոսին ԱՄՆ նախագահ Բարաք Օբամային տեղեկացրել է այն մասին, որ Ռուսաստանի նախագահ Վլադիմիր Պուտինը ուղղակիորեն ներգրավված է ամերիկյան նախագահական ընտրությունները խաթարելուն ուղղված կիբերհարձակումներում:ԿՀՎ-ի զեկույցում նշվում է, որ Վարչությունը փաստեր ունի, որ Պուտինի «հստակ հրահանգներ» է տվել Դեմոկրատական կուսակցության թեկնածու Հիլարի Քլինթոնին վնասելու և Հանրապետական Դոնալդ Թրամփի հաղթանակն ապահովելուն ուղղված օպերացիա իրականացնելու վերաբերյալ:Այդ ժամանակ ամերիկյան հետախուզական գործակալության պաշտոնյաներն արդեն գիտեին այն մասին, որ Ռուսաստանի հետախուզական ծառայությունները կոտրել են Դեմոկրատական կուսակցության համակարգիչները, սակայն 2016-ի օգոստոսին անցկացված գաղտնի բրիֆինգը, ըստ ԿՀՎ տնօրեն Ջոն Բրենանի, նախագահ Օբամայի համար «ճշմարտության պահն էր», երբ նրան հստակ տեղեկատվություն տրվեց Պուտինի մտադրությունների մասին, գրում է Washington Post-ը: "
ՏՏ ոլորտ,Գաղտնագրող-շորթիչ ծրագրի հարձակումը վտանգ է ներկայացնում նաև Հայաստանի համար," Մեծ Բրիտանիայի պաշտոնյաները հետաքննում են երկրի խորհրդարանի էլեկտրոնային փոստային ծառայության դեմ իրականացված կիբերհարձակումը:Հունիսի 24-ին Մեծ Բրիտանիայի խորհրդարանի Համայնքների պալատի խոսնակը հայտարարել էր, որ հեռավոր հասանելիությունը խորհրդարանի էլեկտրոնային փոստին արգելափակված է՝ անվտանգության նկատառումներով: Նա հավելել է, որ Կիբերանվտանգության ազգային կենտրոնը քայլեր է ձեռնարկում խորհրդարանի ներքին ցանցի անվտանգությունն ապահովելու ուղղությամբ:Մայիսին Մեծ Բրիտանիայի Առողջապահության ազգային ծառայությունը մեծամասշտաբ հարձակման էր ենթարկվել վիրուսային ծրագրի կողմից, որի բացասական ազդեցությունը տարածվել էր նաև աշխարհի այլ առողջապահական համակարգերի վրա:"
ՏՏ ոլորտ,Ռուսաստանը՝ բրիտանական խորհրդարանի վրա հաքերային գրոհի հիմնական կասկածյալ ," Նկարների թվային տեսքով ներկայացման GIF ֆորմատը 30 տարեկան է:GIF հապավումը բացվում է որպես Գրաֆիկայի փոխանակման ֆորմատ (Graphics Interchange Format): Բիտային քարտեզների հիման վրա նկարները թվային տեսքով ներկայացնելու այս ֆորմատը ստեղծվել է 1987 թվականին՝ ծրագրավորող Սթիվ Ուիլհայթի կողմից, ով այդ ժամանակ աշխատում էր ամերիկյան առաջին խոշոր ինտերնետային ծառայություն մատուցող ընկերությունում՝ CompuServe-ում: Ուիլհայթին առաջադրանք էր տրվել ներբեռնվող գունավոր նկարները ինտերնետում տեղադրելու ֆորմատ ստեղծել: 1995 թվականին GIF ֆորմատում ավելացավ միանգամից մի քանի նկար հաջորդաբար նվագարկելու՝ այլ կերպ ասած անիմացիա ներկայացնելու հնարավորություն:GIF-երը սովորաբար օգտագործվում են կարճ անիմացիաների և ցածր կետայնությամբ, անձայն, կրկնվող տեսաշարերի համար:GIF-երը շատ էին օգտագործվում Ինտերնետի ստեղծման առաջին տարիներին՝ 90-ականներին: Այնուհետև, որոշ ժամանակ դրանց օգտագործումը պակասել էր, սակայն սոցցանցերի օգտագործողները նոր կիրառություններ գտան կարճ անիմացիաների համար և վերջին տարիներին արդեն երրորդ տասնամյակը թևակոխած ֆորմատը մեծ աճ արձանագրեց: Այսօր անիմացիոն GIF-եր կարելի է տեսնել Twitter, Facebook և WhatsApp հարթակներում, ինչպես նաև տեքստային հաղորդագրություններում:Ի պատիվ GIF ֆորմատի 30-րդ տարեդարձի՝ Facebook սոցիալական ցանցը ավելացրել է մեկնաբանություններում GIF-եր տեղադրելու հնարավորություն:«GIF-ը ինտերնետային հաղորդակցությունը ավելի ուրախ, ավելի վիզուալ և, եկեք անկեղծ լինենք՝ շատ ավելի ծիծաղելի է դարձրել», - ասված է այս առիթով սոցցանցի հրապարակած հաղորդագրությունում․ - «Մենք գիտենք, որ մարդիկ սիրում են օգտագործել GIF-եր կարճ հաղորդագրություններում, և մենք նաև պարզեցրել ենք Facebook-ում դրանց օգտագործումը: Այսօրվանից մենք ներկայացնում ենք մեկնաբանություններում GIF-եր տեղադրելու հնարավորություն ամբողջ աշխարհում: Պարզապես սեղմեք GIF կոճակը մեկնաբանությունների դաշտում, տպեք այն արտահայտությունը, որին համապատասխանող GIF եք ուզում տեղադրել և ընտրեք առաջարկված տարբերակներից այն մեկը, որը ամենաճիշտն է արտացոլում Ձեր ասելիքը»:Նույն հաղորդագրությունում Facebook-ը նաև օգտատերերին առաջարկել է պատասխանել այն հարցին, թե ինչպես է հարկավոր արտաբերել ֆորմատի անունը՝ ԳԻՖ, թե՞ ՋԻՖ:Նշենք, որ այս թեմայով վիճաբանությունները չեն դադարում տարիներ շարունակ:Ֆորմատի ստեղծողը՝ Ուիլհայթը, 2013 թվականին փորձեց պարզաբանել հարցը՝ պնդելով, թե ցանկալի է արտաբերել փափուկ G, այսինքն՝ ՋԻՖ:«Օքսֆորդի Անգլերենի Բառարանը երկու արտասանություն էլ ընդունում է», - նշել էր ծրագրավորողը: - «Նրանք սխալվում են: Դա փափուկ G է, արտասանվում է ՋԻՖ: Այդքան բան», - հավելել էր Ուլհայթը:Այդուհանդերձ, նույնիսկ ֆորմատի ստեղծողի այս հայտարարությունից հետո արտասանության շուրջ վերջնական համաձայնություն չկա: Ամերիկյան տեխնոլոգիական լրագրողները հաճախ արտասանում են ԳԻՖ/ՋԻՖ, հիշատակելով երկու տարբերակն էլ:"
ՏՏ ոլորտ,ԿՀՎ-ն դեռ 2016-ի օգոստոսին է Օբամային տեղեկացրել ամերիկյան ընտրությունները խաթարելու՝ Պուտինի մտադրության մասին," Տեսանյութերի օնլայն հեռարձակման Netflix հարթակը ԱՄՆ-ում ունեցած բաժանորդների թվով առաջին անգամ գերազանցել է կաբելային հեռուստաընկերություններին:Հղում կատարելով մեդիա ոլորտի հետազոտություններով զբաղվող Leichtman Research ընկերությանը, Forbes-ը գրում է, որ 2017 թվականի առաջին եռամսյակում ամերիկյան կաբելային հեռուստաընկերությունները ընդհանուր առմամբ 48,61 միլիոն բաժանորդ են ունեցել, մինչդեռ Netflix-ի բաժանորդների թիվը նույն ժամանակահատվածում հասել է 50.85 միլիոնի:Միևնույն ժամանակատվածում արբանյակային հեռուստատեսության բաժանորդների թիվը կազմել է 38 միլիոն:Ինտերնետով վերահեռարձակվող այլընտրանքային հեռուստատեսային ծառայությունների, օրինակ՝ Sling TV-ի և Direct TV-ի բաժանորդների թիվը ևս շարունակել է աճել, և հիշյալ երկու ծառայությունները միասին ունեն 1.7 միլիոն բաժանորդ:Technology.com-ի տվյալներով, վճարովի հեռուստատեսային ծառայությունները զբաղեցնում են ամերիկյան հեռուստատեսային լսարանի 73 տոկոսը: Netflix-ը, կաբելային, արբանյակային և ինտերնետային հեռարձակողները միասին ԱՄՆ-ում ունեն 93,319,187 միլիոն բաժանորդ:Անցյալ տարվա հունվարից Netflix-ը գործում է աշխարհի 130 երկրներում, այդ թվում՝ Հայաստանում, Ռուսաստանում և ԱՊՀ մյուս երկրներում:Netflix-ը տեսանյութերի օնլայն հեռարձակման ծառայությունը սկսել է 2007 թվականից։"
ՏՏ ոլորտ,Մեծ Բրիտանիայի խորհրդարանը կիբերհարձակման է ենթարկվել," Ռուսաստանի նախագահ Վլադիմիր Պուտինը հունիսի 2-ին հրապարակված հարցազրույցում հայտարարել է, որ հերքել է ամերիկյան հատուկ ծառայությունների հայտարարությունները և հայտարարել, թե հաքերները, որոնք փորձել են ազդել ամերիկյան նախագահական ընտրությունների ընթացքի վրա, կարող էին գտնվել աշխարհի ցանկացած կետում:«Հաքերները կարող են լինել ցանկացած տեղում: Նրանք կարող են լինել Ռուսաստանում, Ասիայում․․․ անգամ Ամերիկայում, Լատինական Ամերիկայում», - NBC News-ին տված հարցազրույցում ասել է Ռուսաստանի նախագահը: - «Նրանք, ի դեպ, կարող էին լինել ամերիկացի հաքերներ՝ Միացյալ Նահանգներում, ովքեր հմտորեն և պրոֆեսիոնալ կերպով մեղքը բարդել են Ռուսաստանի վրա: Որոշ հաշվարկներով՝ այս տեղեկատվության հրապարակումը նրանց ձեռնտու էր, դրա համար էլ հրապարակել են՝ տալով Ռուսաստանի անունը: Կարո՞ղ եք նման բան պատկերացնել: Ես՝ կարող եմ», - հավելել է Պուտինը։Ամերիկյան հետախուզական գործակալությունները հայտարարել են, որ հենց Պուտինն է հրամայել հաքերային հարձակում կատարել ԱՄՆ-ի Դեմոկրատական կուսակցության սերվերների վրա և հրապարակել էլեկտրոնային նամակագրությունը, որը որոշակի ազդեցություն ունեցավ նախընտրական քարոզարշավի վրա, իսկ ընտրություններում հաղթեց հանրապետական Դոնալդ Թրամփը, ով խոստանում էր ընտրվելու դեպքում բարելավել կապերը Մոկսվայի հետ:"
ՏՏ ոլորտ,GIF ֆորմատը 30 տարեկան է," Մայիսի 16-ից հունիսի 16-ը Հայաստանի ազգային պատկերասրահում կցուցադրվեն Արևմտյան Հայաստանի և Կիլիկիայի հայկական թագավորության մշակութային հուշարձանների 360° պատկերները:«Ucom» և «360° Stories» ընկերությունների նախաձեռնությամբ նկարահանող խումբը այցելել է Մուշ, Վան, Սասուն, Ուրֆա և վավերագրել դեռ կանգուն մնացած պատմամշակութային և բնության հուշարձանները:«Շուրջ 50 վայր ենք այցելել, իրականացրել ենք տարբեր դիտակետերից բարձր որակի ֆոտո և վիդեո նկարահանումներ, դրոնով նկարահանումներ», - «Ազատության» հետ զրույցում պատմեց «360° Stories» ընկերության համահիմնադիր Վահագն Մոսինյանը, ով անցյալ տարվա հունիս - հուլիս ամիսներին անձամբ է իրականացրել նկարահանումները:Նկարահանող թիմը 10 օր է անցկացրել Թուրքիայում․ ընտրված պատմամշակութային վայրերն այցելելու համար կտրել են շուրջ 6,000 կիլոմետր ճանապարհ:«Ճանապարհներին շրջված, այրված բեռնատարներ կային: Այդ տարածքներում քրդերի հետ բախումներ էին», - հիշում է Մոսինյանը: Խոչընդոտներ եղել են՝ հատկապես կապված դրոնով նկարահանումների հետ, բայց դրանց մասին խոսել չի ցանկանում: Փոխարենն, ասում է՝ ցանկություն կա 360° նկարահանել հայկական հուշարձանները նաև Պարսկաստանի և Վրաստանի տարածքում:Ազգային պատկերասրահում մեկնարկած ցուցահանդեսում ցուցադրված են աշխատանքի որոշ տպագրված օրինակներ, կա նաև հնարավորություն՝ տեղում Google Cardboard-ի օգնությամբ դիտել ամբողջ նյութը՝ շուրջ 50 վայրերից տարբեր 360 աստիճանի ֆոտո և վիդեո դիտակետեր: Պատմական Հայաստանի հուշարձանների բարձրորակ վիրտուալ տուրերը հասանելի են նաև օնլայն՝ http://www.360greatarmenia.am կայքում և 360greatarmenia հավելվածի միջոցով՝ Android և iOS օպերացիոն համակարգերի համար:"
ՏՏ ոլորտ,Netflix-ը ԱՄՆ-ում բաժանորդների թվով առաջ է անցնում կաբելային հեռուստատեսությունից," Ճանապարհային ոստիկանությունը տեղեկացնում է, որ 2017 թվականի մայիսի 24-ից գործարկվելու է Ճանապարհային ոստիկանության տեսանկարահանող կամ լուսանկարահանող սարքերով արձանագրված իրավախախտումների գործերով կայացված որոշումների վերաբերյալ ծանուցումները կարճ (SMS) հաղորդագրությունների միջոցով ստանալու համակարգը:Հաղորդագրություններ ստանալու համար անձը պետք է նշված համակարգում գրանցի այն բջջային հեռախոսահամարը, որին հետագայում ցանկանում է ստանալ այդ ծանուցումները:Հեռախոսահամարը համակարգում գրանցելու 1 կարճ (SMS) հաղորդագրության արժեքը 50 ՀՀ դրամ է (ներառյալ ԱԱՀ), իսկ որոշումների վերաբերյալ ծանուցումներն ստանալը՝ անվճար:"
ՏՏ ոլորտ,"Պուտինը չի բացառել, որ ամերիկյան հաքերներն են «մեղքը բարդել» Ռուսաստանի վրա"," Ըստ Ուկրաինայի նախագահի պաշտոնական կայքէջի, Ուկրաինայի իշխանությունները պատժամիջոցներ են սահմանել մի շարք ռուսաստանյան ընկերությունների, այդ թվում՝ ВКонтакте-ի, Одноклассники-ի և Яндекс-ի նկատմամբ, որոնք պատկանում են Mail.ru հոլդինգին։ Ինտերնետի մատակարարներին հրաման է տրվել արգելափակել այդ և մի շարք այլ ռուսական կայքեր։Պատժամիջոցներ են կիրառվել նաև մի շարք լրատվական կայքերի նկատմամբ։ Մասնավորապես՝ նախատեսվում է արգելափակել РБК-ի, НТВ-Плюс-ի,ТНТ-ի, Звезда-ի, ТВ Центр-ի և այլ լրատվամիջոցների հեռարձակումները։Կիևը այսպիսով ընդլայնում է Ռուսաստանի դեմ սահմանած պատժամիջոցները:Նախագահ նոր հրամանագրով պատժամիջոցները տարածվում են 1200 ֆիզիկական և շուրջ 470 իրավաբանական անձանց վրա։ "
ՏՏ ոլորտ,Հայաստանի ազգային պատկերասրահում մեկնարկել է «360° Մեծ Հայք» նախագծի ցուցադրությունը," Մոնրեալի համալսարանում ստեղծվել է ձայնի սինթեզման նոր տեխնոլոգիա, որը հնարավորություն է տալիս կատարելապես կրկնօրինակել ցանկացած մարդու ձայն՝ ձեռքի տակ ունենալով վերջինիս ձայնի մոտ մեկ րոպե տևողությամբ ձայնագրություն: Համալսարանի Սովորող ալգոռիթմերի լաբարատորիայի ներկայացուցիչների պնդմամբ, «Լայրբիրդ» (Քնարահավ) անվանումը ստացած տեխնոլոգիան թույլ է տալիս, վերլուծելով նախապես տրամադրված ձայնագրությունը, վերարտադրել ձայնը և արտաբերել ցանկացած նախադասություն:Գիտնականները ներկայացրել են նաև ձայնագրության օրինակ, որից դատելով՝ տեխնոլոգիան դեռևս հեռու է կատարելությունից, սակայն այն կարողանում է բավական ճշգրտորեն վերարտադրել ձայնը այնպես, որ լսողները կարող են կռահել, թե ում է այն կրկնօրինակում: Ձայնագրությունը ներկայացնում ենք ստորև․«Լայրբիրդի» թիմը ընդունում է, որ իրենց տեխնոլոգիան որոշակի էթիկական խնդիրներ կարող է առաջացնել, քանի որ այն ճանապարհ է բացում «կեղծիքների և մարդու ինքնությունը գողանալու» համար, և որ այս և նմանատիպ տեխնոլոգիաների պատճառով շատ շուտով ձայնագրությունը կդադրի հավաստի փաստական ապացույց համարվել:"
ՏՏ ոլորտ,Ճանապարհային ոստիկանությունը գործարկում է տեխնիկական սարքերով արձանագրված խախտումների SMS ծանուցման համակարգ," ASTC (Armenian Science & Technology Center) ծրագրի շրջանակներում 4 երկրներում` ԱՄՆ-ում, Ֆրանսիայում, Բելգիայում ու Բոլիվիայում, բացվել են ներկայացուցչական գրասենյակներ, տեղեկացնում է ՀՀ տրանսպորտի, կապի և տեղեկատվական տեխնոլոգիաների նախարարության լրատվական ծառայությունը:ASTC ծրագիրը, որն ամբողջությամբ իրականացվում է ՀՀ տրանսպորտի, կապի և տեղեկատվական տեխնոլոգիաների նախարարության աջակցությամբ, նախատեսվում է ներդնել ընդհանուր առմամբ 17 երկրում: "
ՏՏ ոլորտ,"Ուկրաինայում արգելափակվել են ВКонтакте-ն, Одноклассники-ին և Яндекс-ը"," ԱՄՆ Օհայո նահանգում 8-ամյա մի տղա YouTube-ով սովորել է մեքենա վարել, այնուհետև հոր միկրոավտոբուսով իր 4-ամյա քրոջը տարել է մոտակա McDonald’s ռեստորան:Huffington Post-ի փոխանցմամբ, երեխաները, ում անունները չեն հրապարակվում, գաղտագողի դուրս են եկել տնից կիրակի երեկոյան, այն բանից հետո, երբ նրանց ծնողները պառկել են քնելու:Իրենց տնից մինչև ռեստորան մոտ մեկուկես մղոն (2,4կմ) ճանապարհը մանկահասակ վարորդը անցել է հաջողությամբ՝ հատելով մի քանի խաչմերուկ և գնացքի ռելսերը: Ավելին՝ երեխան ոչ մի խախտում թույլ չի տվել, մնացել է թույլատրելի արագության սահմաններում և հաջողությամբ կայանելով McDonald’s-ի մոտ՝ «չիզբուրգեր» է պատվիրել՝ դրա համար վճարելով իր խոզուկ-խնայդրամարկղից վերցրած մանրադրամով:«Ռեստորանի աշխատակիցները կարծել են, թե երեխայի ծնողները մեքենայում են», - պատմել է Օհայոյի ոստիկանության ներկայացուցիչ Ջեյքոբ Կոհլերը:Ռեստորանում ճաշելիս է եղել երեխայի ընտանիքի բարեկամներից մեկը, ով տեսնելով տեղի ունեցածը, զանգահարել է հարազատներին: Երեխաները տեղում կերել են իրենց համբուրգերը՝ մինչև անհանգստացած ծնողները կհասնեին ռեստորան՝ նրանց տուն տանելու:«Ասոշիեյթեդ պրեսի» հետ զրույցում ոստիկանության ներկայացուցիչը նշել է, որ տեղի ունեցածի կապակցությամբ որևէ մեղադրանք չի հարուցվել: Ջեյքոբ Կոհլերը տեղի ունեցածը որակել է «ուսանելի միջադեպ»:«Ժամանակակից տեխնոլոգիաները հնարավորություն են տալիս սովորել ամեն ինչ», - նշել է ոստիկանը՝ շարունակելով․ - «Այդ երեխան մեքենա վարել է սովորել YouTube-ում տեսանյութեր դիտելով: Նա երևի մոտ 5 րոպե ուսումնասիրել է, թե դա ինչպես է արվում, ու հետո որոշել, որ արդեն կարելի է գնալ»:"
ՏՏ ոլորտ,«Լայրբիրդ» տեխնոլոգիան կարող լսել և կրկնօրինակել ցանկացած ձայն 1 րոպեում," Արդեն երկրորդ տարին անընդմեջ «Այբ» դպրոցի ռոբոտաշինության խմբակը հաղթանակով է վերադառնում ԱՄՆ-ի Մարիոն քաղաքում անցկացվող հեղինակավոր «Ռոբոտիկայի ազգային մարտահրավեր» (National Robotics Challenge) մրցույթից, տեղեկացնում է դպրոցի պաշտոնական կայքէջը:ՌԱՄ 2017-ին ներկայացված է եղել ավելի քան 1300 մասնակից և ավելի քան 400 ռոբոտ: Այս անգամ հայկական թիմը տուն է վերադարձել բրոնզե մեդալով՝ «մարտական ռոբոտ» (Combat Robot) անվանակարգում:Հիշեցնենք, որ նախորդ տարի ՌԱՄ 2016-ին «Այբ» դպրոցի թիմը արժանացավ գլխավոր՝ Հոնդայի ինովացիոն մրցանակին և արծաթե մեդալի` «սումո ռոբոտ» անվանակարգում:«Նախորդ տարվա համեմատ՝ մրցույթին մասնակցող թիմերն ահագին զարգացում էին ապրել. բոլորն ավելի պատրաստված էին, ռոբոտներն էլ՝ ավելի կատարելագործված»,- ասում է ռոբոտաշինության խմբի առաջնորդ Սիմոն Զոհրաբյանը:«Մենք ստեղծել էինք ռոբոտ, որի առաջադրանքն էր ոչնչացնել հակառակորդին: Եվ մեր ռոբոտը հեշտությամբ էր կատարում իր առաքելությունն ու վնասազերծում մյուսներին»,- պատմում է «Այբ»-ի ռոբոտաշինության խմբի անդամ Արեգ Կարապետյանը: - «Բայց ցավոք, ուշ պարզեցինք, որ մրցավարները միավորները հաշվում էին հարվածների քանակով, ոչ թե հակառակորդի վնասազերծմամբ: Այդ է պատճառը, որ արծաթ կամ ոսկի չշահեցինք», - հավելում է նա:«Այբ»-ի ռոբոտիկայի խմբակը գործում է 2011 թ.-ից և հասցրել է տպավորիչ հաղթանակներ տանել մի շարք մրցույթներում՝ թե՛ Հայաստանում, թե՛ արտերկրում:«Ռոբոտիկայի ազգային մարտահրավեր» մրցույթն առաջին անգամ անցկացվել է 1986 թ.-ին և համարվում է աշխարհում ռոբոտաշինության ամենաերկարակյաց մրցույթը: Այն բաղկացած է 12 անվանակարգից՝ սումո ռոբոտ, մինի-սումո ռոբոտ, փրկարար ռոբոտ, ռոբո հոկեյ, լաբիրինթոս անցնող ռոբոտ և այլն: Մրցույթին կարող են մասնակցել անհատներ կամ թիմեր տարրական, միջին, ավագ դպրոցներից և քոլեջներից: Մրցույթի գլխավոր հովանավորն է «Հոնդա» ընկերությունը:"
ՏՏ ոլորտ,Հայաստանի ՏՀՏ ոլորտի ներկայացուցչական գրասենյակներ են բացվել 4 երկրում," Մարդկային ռեսուրսների կառավարման ծրագրային ապահովում ստեղծող հայաստանյան Teamable ընկերությունն այսօր հայտարարել է 5 միլիոն դոլարի վենչուրային ֆինանսավորում ստանալու մասին: Ներդրման հիմնական մասը տրամադրել է True Ventures-ը, որը ներդրումներ է կատարել այնպիսի հայտնի ընկերություններում, ինչպիսիք են Fitbit-ը, Ring-ը, Аutomatic-ը:«Հայաստանն ունի ուժեղ ծրագրավորողներ, բաց մշակույթ, եռանդուն սերունդ, որն ուզում է լուծել մեծ խնդիրներ և Սփյուռք, որը ճիշտ օգտագործելու դեպքում կարելի է ստանալ հրաշալի արդյունքներ: Արդյունքը՝ մենք ասում ենք՝ ոչ թե եկեք մեզ գումար տվեք, այլ եկեք միասին գործ անենք: Ու սովորաբար ստացվում է: Միշտ ստացվում է», - «Ազատության» հետ զրույցում ասաց Teamable-ի համահիմնադիր և ինժեներական լուծումների գծով փոխտնօրեն Վազգեն Հակոբջանյանը՝ պատասխանելով այն հարցին, թե ի՞նչ առավելություններ ունի Հայաստանը, որի արդյունքում հնարավոր դարձավ այս հաջողված ստարտափը:Teamable-ը ստեղծվել է 2013 թվականին: Ընկերությունը 36 աշխատակից ունի Սան Ֆրանցիսկոյի և Երևանի գրասենյակներում: Չորս համահիմնադիրներից երեքը՝ Հովհաննես Նուրիջանյանը, Մերուժան Դանիելյանը և Վազգեն Հակոբջանյանը, համակուրսեցիներ են՝ Երևանի պետական համալսարանի Ինֆորմատիկայի և կիրառական մաթեմատիկայի ֆակուլտետից։ Չորրորդը՝ գործադիր տնօրեն Լաուրա Բիլազարյանը, ԱՄՆ-ից: Հայաստան-Սփյուռք այս համակցությունն է հենց, ընկերության կարևոր առավելություններից մեկը:5 միլիոն դոլարի նոր ներդրումները, Վազգեն Հակոբջանյանի խոսքով, նշանակում են՝ «բազում աշխատատեղեր, նոր հնարավորություններ, հիմնականում՝ բարձր տեխնոլոգիաների բնագավառում»:Teamable-ի հաճախորդ հանդիսացող ընկերության աշխատակիցները իրենց սոցցանցային հաշվեհամարները (Twitter, Facebook, GitHub և այլն) միացնում են Teamable-ին և օգտագործում են այն՝ իրենց սոցցանցերում գտնվող մարդկանց որպես պոտենցիալ աշխատակիցներ երաշխավորելու համար: Իսկ արդեն ընկերության համար նոր աշխատակիցների ներգրավմամբ զբաղվող մասնագետը հնարավորություն է ստանում Teamable-ի միջոցով հայտնաբերել այսպես կոչված՝ «պասիվ տաղանդների» և իրենց աշխատակիցներին, ովքեր տվյալ թեկնածուի հետ կապի մեջ են, խնդրել ծանոթացնել, կապ հաստատել և աշխատանքի առաջարկ ներկայացնել:Եթե ընկերությունը աշխատակիցների կարիք ունի, Teamable-ը օգտագործում է արհեստական բանականության (AI) ալգոռիթմեր՝ տվյալ աշխատատեղի պահանջներին համապատասխան մարդկանց հայտնաբերելու համար: Բոլոր թեկնածուները երաշխավորություններ են ստանում տվյալ ընկերությունում արդեն իսկ աշխատող մարդկանց կողմից, այնուհետև Teamable-ի ծրագիրը գործիքներ է տրամադրում նրանց հետ կապի հաստատման, հարցազրույցների նշանակման, աշխատանքի և աշխատավարձի առաջարկների ներկայացման և այլ գործառույթների համար:Teamable-ը իր հաճախորդներին առաջարկում է տարեկան բաժանորդագրություն, ընդ որում՝ բաժանորդագրության արժեքը կախված է տվյալ ընկերության աշխատակիցների թվից:«Ազատության» հետ զրույցում ընկերության ներկայացուցիչը նշեց, որ Teamable-ը արդեն 2 տարի է՝ ունի կայուն եկամուտ, իսկ վերոհիշյալ բիզնես մոդելը փորձարկված է և աշխատում է:Ընկերությունն ավելի քան 50 հաճախորդ ունի, որոնց թվում են ամերիկյան Lyft տաքսի ծառայությունը, վճարային Stripe համակարգը:"
ՏՏ ոլորտ,8-ամյա տղան YouTube-ի միջոցով սովորել է մեքենա վարել և իր փոքր քրոջը տարել McDonald’s` ճաշելու," ԵՄ «Աջակցություն ՓՄՁ զարգացմանը Հայաստանում» ծրագրի և Ձեռնարկությունների ինկուբատոր հիմնադրամի նախաձեռնությամբ Աղվերանում ապրիլի 8–9–ը տեղի ունեցավ հանդիպում՝ տեխնոլոգիական նորարարությունները կյանքի կոչելու համար դրամաշնորհ տրամադրելու նպատակով նախատեսված մրցույթի երկրորդ փուլին ընդառաջ:Մրցույթի առաջին փուլում 40 ստարտափերից ընտրվել է 24-ը: Մայիսի 5-9-ը նախատեսված Վենչուրային համաժողովի ժամանակ մրցույթի երկրորդ փուլով 24 ընկերություններից լավագույննները կարժանանան դրամաշնորհի: ԵՄ նախաձեռնած ծրագրով նախատեսված է ոչ ավելի, քան 18 դրամաշնորհ՝ նորարարական առաջարկներ և տեխնոլոգիական նախագծեր ներկայացրած կազմակերպություններին: Նախատեսվում է հատկացնել 30.000 մինչև 50.000 եվրոյի չափով դրամաշնորհներ՝ առավելագույնը 12 ամիս տևողությամբ ծրագրերի համար, իսկ գիտական և տեխնոլոգիական ձեռնարկատիրության ծրագրերի համար նախատեսված դրամաշնորհների մրցույթի շրջանակում կհատկացվի մոտ 10 դրամաշնորհ՝ մինչև 15.000 եվրոյի չափով, առավելագույնը 12 ամիս տևողությամբ ծրագրերի համար: Մրցույթի երկրորդ փուլին ստարտափերի նախապատրաստության նպատակով նորարարությունների հեղինակներին իրենց խորհուրդները փոխանցեցին ձեռնարկատիրության զարգացման և ներդրումների ոլորտում հայտնի միջազգային և տեղացի մասնագետները, որոք վերջին օրերին ակտիվ աշխատում են ստարտափերի հիմնադիրների հետ:Նիդերլանդներում գործող, ինտերնետի, մոբայլ էփլիքեյշընների, խաղերի ոլորտում բիզնես սկսելու հավակնությունները կյանքի կոչելու հարցերում մասնագիտացած Crosspring ընկերության ներկայացուցիչ Մորիս Բեքանդ Վերվին ստարտափերի հիմնադիրներին հետաքրքրող հարցերի շրջանակներում քննարկեց հաջողակ և կայուն բիզնես սկսելու մեթոդները և անհրաժեշտ պայմանները:«Հայկական շուկան իսկապես ինքնին շատ փոքր է, այդ պատճառով շատ ընկերությունների դեպքում օժանդակության կարիք կա, որպեսզի աճեն միջազգային չափանիշներին համապատասխան»,- նշեց Մորիս Բեքանդ Վերվին՝ վերահաստատելով, որ 2 ամիս առաջ ինովացիոն առաջարկները լսելուց հետո հայկական 1 ստարտափում ներդրում կատարելու փաստը հիմք է տալիս շարունակել ներդրումները նաև իրեն հետաքրքրող այլ ստարտափերում: Իսպանական Սալամանկա քաղաքում հիմնադրված Siliconseeds ընկերության ներկայացուցիչ, բիզնեսի զարգացման ռազմավարական հարցերի խորհրդատու Ջեզուս Լոզանոն ևս հետաքրքրված է Հայաստանում ձեռներեցության և ներդրումային դաշտով:Ջեզուս Լոզանոն ստարտափերի հաջողության համար կարևոր համարեց ոչ միայն ֆինանսական ներդրումները, այլև «Բիզնես–հրեշտակ» («Business Angel» հնարավորությունների կիրառմամբ ստարտափերի գործունեության անհրաժեշտ պլատֆորմ ձևավորելը :ԵՄ «Աջակցություն ՓՄՁ զարգացմանը Հայաստանում» ծրագրի խորհրդատու, ծրագիրն իրականացնող Գերմանիայի միջազգային համագործակցության ընկերության (GIZ) ներկայացուիչ Պիեր Պրիևիչը ստարտափերի՝ հաջողության հասնելու ճանապարհը համարեցմարկետինգի գլխավոր բաղադրիչներին պատշաճ տիրապետելու հմտությունը: Պիեր Պրիևեչի նախաձեռնությամբ տեղի ունեցան մի քանի գործնական աշխատանքներ: Նա կազմակերպեց մի իրավիճակ, երբ տարբեր ստարտափերի հիմնադիրները և ներկայացուցիչներ իրենց գործընկերների և մրցակից ընկերությունների գաղափարները ներկայացրին նրանց փոխարեն: Ստարտափերի ներկայացուցչիչների համար այս տարբերակն օգտակար էր գործընկերների առաջարկներին առավել խորությամբ տիրապետելու և շահերի ընդհանրության դեպքում համագործակցության եզրերի հստակեցման իմաստով:Սլավոնական համալսարանի ռեկտորի խորհրդական, ստարտափերի գիտության (startup science) իր փորձն ուսանողներին փոխանցող Համբարձում Քաղկեցյանը ստարտափերի ներկայացուցիչներին մարքետինգի գլխավոր բաղադրիչների կարևորությունը բացատրելով՝ նշեց միջազգային չափանիշներով ընդունելի աշխատաոճի ուղղությունները, առաջարկը կամ արդեն պատրաստի արտադրանքը շուկայում արդյունավետ ներկայացնելու նրբությունները: Համբարձում Քաղկեցյանը փոխանցեց նաև Սիլիկոնյան հովտում իր գործունեության փորձը բիզնեսի կազմակերպման մտածելակերպի, արտադրանքի նախատիպի մշակման և մի շարք այլ կարևոր ոլորտների վերաբերյալ:Ձեռնարկությունների ինկուբատոր հիմնադրամի տնօրեն Բագրատ Ենգիբարյանը կարևոր համարեց ԵՄ «Աջակցություն ՓՄՁ զարգացմանը Հայաստանում» ծրագրի ներդրումը:«Մենք IT»–ում ունենք լուրջ զարգացումներ: Այժմ ԵՄ հետ քննարկում ենք՝ արդյո՞ք կարող ենք տեխնոլոգիական մյուս ոլորտի՝ ճարտարագիտության մեջ նույն մոդելը կիրառել»,- նշեց Բագրատ Ենգիբարյանը: "
ՏՏ ոլորտ,«Այբ»-ի ռոբոտիկայի թիմը վերադարձել է ԱՄՆ-ից բրոնզե մեդալով," YouTube վիդեոհարթակը պաշտոնապես հայտարարել է ավանդական հեռուստաալիքները վերահեռարձակելու ծառայության մեկնարկը Միացյալ Նահանգների մի շարք խոշորագույն քաղաքներում՝ Նյու Յորք, Լոս Անջելես, Սան Ֆրանցիսկոյի ծովածոցի տարածք, Չիկագո և Ֆիլադելֆիա:«Մենք սիրում ենք հեռուստատեսությունը, մենք սիրում ենք սերիալներ, ուղիղ հեռարձակումներ սպորտային իրադարձություններից: Բայց չնայած այն բովանդակությունը, որ մենք դիտում ենք հեռուստատեսությամբ, տարեցտարի ավելի որակյալ է դառնում, այն դիտելու եղանակը կարծես ոչ մի փոփոխություն չի կրում: Դեռ ինչքա՞ն պիտի սպասենք, որպեսզի կարողանանք հեռուստատեսային հեռարձակումները դիտել մեր բոլոր շարժական սարքերի վրա: Ե՞րբ ենք վերջապես ունենալու տեսաձայնագրող սարքեր, որոնք բավական մեծ տարողություն կունենան, որպեսզի կարողանան տեղավորել այն բոլոր հաղորդումները, որ մենք կցանկանայինք տեսագրել: Եվ ե՞րբ ենք հնարավորություն ունենալու ստանալ այն ալիքները, որոնք մեզ հարկավոր են՝ մատչելի գնով և առանց հավելյալ պարտավորությունների, սարքավորումների և գլխացավանքների», - կարդում ենք YouTube-ի պաշտոնական բլոգում և անմիջապես էլ ստանում պատասխան՝ այդ օրն այսօր է․ - «Վերջապես՝ հեռարձակվող հեռուստատեսություն հատուկ մեզ համար: YouTube TV-ն ժամանել է»:YouTube-ի բլոգը նաև տեղեկացնում է, որ նոր ծառայությունը կարժենա ընդամենը 35 դոլար, ինչը ավելի քան կրկնակի պակաս է ԱՄՆ-ում կաբելային հեռուստատեսության միջին արժեքից: Ծառայությունը, մասնավորապես, ներառում է ուղիղ հեռարձակում՝ ABC, CBS, FOX, NBC, ESPN, Fox Sports Networks, Comcast SportsNet և տասնյակ այլ հեռուստաալիքներ, բոլոր հաղորդումների անսահմանափակ տեսաձայնագրում, ընդ որում՝ տեսագրված նյութերը կարելի է պահել մինչև 9 ամիս, վերոհիշյալ ալիքների դիտման հնարավորություն հեռուստացույցով, հեռախոսով, պլանշետով և համակարգիչով: YouTube-ը խոստանում է առաջիկայում ներառել մի շարք այլ հեռուստաալիքներ, այդ թվում՝ BBC, IFC, AMC և ուրիշներ:Ծառայությունը Հայաստանում հասանելի չէ, իսկ ԱՄՆ-ում նշված քաղաքների բնակիչները կարող են գրանցվել այստեղ:"
ՏՏ ոլորտ,Հայաստանյան Teamable ստարտափը 5 միլիոն դոլարի ներդրում է ստացել," «Ստարտափ Արմենիա» հիմնադրամը և «Գլոբալ ԷյԷմ» ՀԿ-ն ուրախ են տեղեկացնել, որ «Սևան Ստարտափ Սամմիթ 2017»-ի հայտագրման գործընթացն արդեն սկսվել է: Բոլոր հետաքրքրված ստարտափները Հայաստանից և արտերկրից կարող են ներկայացնել իրենց հայտերը ապրիլի 1-ից:«Սևան Ստարտափ Սամմիթ 2017»-ը տեղի է ունենալու հուլիսի 24-ից 31-ը Սևանա լճի ափին: Սամմիթին դիմած ստարտափներից մասնակցության համար ընտրվելու են լավագույն 70-ը, որոնք էլ կտարբերակվեն 3 մակարդակներով (Seed stage, Early stage, Business stage): Բացի ընտրված 70 ստարտափներից սամմիթին մասնակցելու են նաև 30 ծրագրավորողների թիմեր: Միջոցառման շուրջ 1000 մասնակիցների թվում են ներդրողներ, մենթորներ, բիզնես թրեյներներ, աշխարհի տարբեր երկրներից հրավիրված հյուրեր, լրագրողներ:Սամմիթի կազմակերպչական խմբի ղեկավար Վահագն Ռափյանը նշեց. - «Հաշվի առնելով նախորդ տարվա մասնակիցների ակտիվությունը, արդյունքներն ու արձագանքը այս տարի ակնկալում ենք մեծ քանակությամբ դիմումներ: Մենք ներգրավել ենք մասնագետների լուրջ թիմ, որոնք աշխատելու են հայտագրված ստարտափ թիմերի հետ, գնահատելու են նրանց կենսունակությունը և ուղղորդելու են նրանց»:«Սևան Ստարտափ Սամմիթը» նոր ձևաչափի ոչ ֆորմալ կրթական բիզնես հարթակ է, որը նպատակ ունի աջակցել ստարտափ թիմերին ներկայացնել իրենց գաղափարները, ընդլայնել կապերի շրջանակը, ձեռք բերել նոր գիտելիքներ: Հայտերը լրացնելու համար այցելեք www.sss.am: Սամմիթին հայտագրումը և մասնակցությունը անվճար է:"
ՏՏ ոլորտ,ԵՄ ծրագրով հայկական ստարտափերը պատրաստվում են դրամաշնորհային մրցույթի երկրորդ փուլին," Google ընկերության Android օպերացիոն համակարգը առաջին անգամ գերազանցել է Microsoft Windows օպերացիոն համակարգին աշխարհում ինտերնետից օգտվողների թվով: Այս մասին տեղեկացրել է կայքերի վիճակագրական տվյալներ հաշվարկող StatCounter ընկերությունը:Android-ը բջջային օպերացիոն համակարգ է, և այս նորությունը մեր կյանքում շարժական սարքերի աճող կարևորության ևս մեկ վկայությունն է:StatCounter-ի հրապարակած տվյալների համաձայն, համացանցից օգտվողների 37.93 տոկոսը օգտագործել է Android օպերացիոն համակարգ, այն դեպքում, երբ Microsoft Windows-ից օգտվել է 37.91 տոկոսը:"
ՏՏ ոլորտ,ԱՄՆ-ի մի շարք քաղաքներում մեկնարկել է YouTube TV ծառայությունը," Տարիներ շարունակ Google ինտերնետային հսկան աչքի է ընկել ապրիլմեկյան կատակներին ամենայն լրջությամբ պատրաստվելու իր ավանդույթով: Այս տարի էլ Google-ը չի հիասթափեցնում:Այս անգամ Google-ը մասնակիորեն վերակենդանացրել է տասնամյակներ առաջ տարածված և սիրված Pac-Man խաղը՝ օգտագործողներին հնարավորություն ընձեռելով խաղալ այն աշխարհի ցանկացած կետում: «Ազատությունը» փորձարկեց այն Երևանի Ազատության հրապարակում: Բարեբախտաբար՝ քաղաքապետարանին այս միջոցառման մասին իրազեկելու կարիք չառաջացավ` Pac-Man-ի և նրան հետապնդողների թիվը 100-ից չէր անցնում: Հաջորդ կատակը վերաբերում էր եղանակը կառավարելու փորձերին: Տեսանյությում Google-ի ինժեներները պատմում են, որ «Հոլանդիայում տարեկան 145 օր անձրևում է», և այդ խնդիրը լուծելու համար գործի է դրվել արհեստական բանականությունը, Google Cloud (Google ամպ՝ բառախաղ է) հարթակը և Նիդերլանդների հողմաղացները: Նախնական արդյունքները տպավորիչ են: - «Ապրիլի 1-ից սկսած մենք կարող են երաշխավորել պայծառ երկինք՝ բոլորի համար», - եզրակացնում են տեսահոլովակի հերոսները։Google Puchi Puchi. տվյալների մուտքագրման նոր համակարգGoogle-ի ճապոնական ստորաբաժանման աշխատակիցները սիրում են պոլիէթիլենային պղպջակավոր փաթեթանյութը, որը օգտագործվում է էլեկտրոնային սարքերը հարվածից պաշտպանելու համար: Դրանք պայթեցնելու հաճելի զգացողությունը նրանց նոր գաղափար է հուշել՝ ստեղծել տվյալների մուտքագրման նոր համակարգ, որի իմաստն է պայթեցրած և ամբողջական պղպջակների շարքը կարդալով տվյալներ մուտքագրել համակարգիչ:Google Home տնային օգնական սարքի հաջողությունից ոգևորված՝ ինտերնետային հսկան առաջարկում է նոր սարք՝ Google Թզուկ, որը կապրի Ձեր տան ետնաբակում:Տանը՝ առանց տիրոջ մենակ մնացող կենդանիների ճակատագրով մտահոգվել են Google Play ծառայության աշխատակիցները և ստեղծել նոր բաժանմունք Android համակարգով նախատեսված սարքերի ծրագրային հավելվածների խանութում: Հատուկ շների համար հավելվածները ներկայացվում են սև-սպիտակ գույներով:Մարս մոլորակի անխուսափելի գաղութացմանն ընդառաջ՝ Google ընկերությունը իր Cloud (ամպային) ծառայությունները հասանելի է դարձնում նաև այստեղ: Ընկերությունը հայտարարում է առաջին միջմոլորակային տվյալների կենտրոնի բացումը այս մոլորակում և անգամ առաջարկում Google Street View-ի միջոցով այցելել և տեղում համոզվել:Google-ը ներկայացնում է բջջային աքսեսուարներ քրոմբուքների՝ Chrome օպերացիոն համակարգով դյուրակիր համակարգիչների համար: Դրանցից առավել հետաքրքիր են Selfie ձողիկի Groopie տարատեսակը և 3D վիրտուալ իրականությունից օգտվելու համար Google-ի նախագծած Cardboard-ի մի քանի անգամ մեծացված տարբերակը՝ Chromebook Cardboard-ը:      "
ՏՏ ոլորտ,Ստարտափները արդեն կարող են դիմել Սևան Ստարտափ Սամմիթ 2017-ին," Մամուլում տեղ գտած ԱԺ ընտրությունների տեսանկարահանման հետ կապված մի շարք հրապարակումներին ի պատասխան, «Յուքոմ» ընկերությունը հայտարարել է, թե ընկերությունը պատասխանատու է միայն կապի հասանելիության ծառայության ապահավման համար:«Ընտրատեղամասերում անցկացված կապի հասանելիության ծառայությունը գործում է անխափան, «Յուքոմ» ընկերությունը պատասխանատու է միայն այս ծառայության ապահավման համար, իսկ այլ հարցերը, կապված, օրինակ՝ տեսախցիկների քանակի, տեղադրման, գործարկման, դրանց հետևելու կայքի աշխատանքի, տեղամասերի հասցեների ընտրության հետ, դուրս են «Յուքոմ» ընկերության գործառույթներից և ենթակա են պարզաբանման միայն «Ի ԱՅ ՍԻ Տելեկոմ» լիազոր ներկայացուցիչների կողմից։Ապրիլի 2-ի խորհրդարանական ընտրություններին առցանց հետևելու գործընթացը կազմակերպելու նպատակով վերջին մեկ ամսվա ընթացքում կապի տեխնոլոգիայի նորագույն միջոցներն օգտագործելով՝ ընկերությունն իրականացրել է կապի ապահովման հսկայածավալ աշխատանքներ, ինչի արդյունքում ցանցն անխափան կերպով աշխատում է, ու ներկա պահին «Յուքոմի» 250 աշխատակիցներ ուշիուշով հետևում են կապի սահուն տրամադրման ընթացքին և ամեն վայրկյան պատրաստ են արագ արձագանքելու կապի տրամադրման հետ կապված ցանկացած խնդրի»,- նշված է «Յուքոմի» տարածած հաղորդագրության մեջ։  "
ՏՏ ոլորտ,Android-ը առաջ է անցնում Windows-ից որպես ամենաշատ օգտագործվող օպերացիոն համակարգ," Հայաստանում Եվրոպական միության պատվիրակության Համագործակցության բաժնի ղեկավար Հոա-Բին Աջեմյանը «Թվիթերի» իր միկրոբլոգում հայտնում է, որ ամերիկյան սերվերի հետ առաջացած խնդիրների պատճառով որոշ դեպքերում ինտերնետային հեռարձակումը չի աշխատում, սակայն ամեն ինչ տեսագրվում և պահպանվում է, իսկ քաղաքական ուժերը հնարավորություն ունեն օնլայն ռեժիմով հետևել դրանց:Հիշեցնենք՝ Եվրամիությունը տրամադրել է 7 միլիոն եվրո, որից միայն 4 միլիոնը՝ էլեկտրոնային գրանցման համակարգի ներդրման համար: Եվս 2 միլիոն եվրո էլ տրամադրվել է ընտրական տեղամասերի 95 տոկոսում տեսախցիկների տեղադրման և ուղիղ հեռարձակում ապահովելու համար: "
ՏՏ ոլորտ,Pac-Maps Երևանի Ազատության հրապարակում և Google-ի մյուս ապրիլմեկյան կատակները," Ազգային ժողովի ընտրություններից մեկ օր առաջ շուրջ չորս ժամով արգելափակվել էին «Թիվթեր» միկրոբլոգային հարթակի հայկական սեգմենտի մի շարք առանցքային օգտատերեր:Փակվել էին, մասնավորապես, «Հետք» պարբերականի, «Սիվիլնեթ» TV-ի, Մեդիա նախաձեռնությունների կենտրոնի Media.am կայքի խմբագիր Գեղամ Վարդանյանի և «Գլոբալիզացիայի և տարածաշրջանային կենտրոնի» ղեկավար Ստեփան Գրիգորյանի հաշվեհամարները: Կեսգիշերին մոտ դրանք վերականգնվեցին:«Ընտրությունների ամենաթեժ պրոցեսում թվիթերյան հաշվից զրկվելն անսովոր է ու անդուր: Ես քվեարկության օրը ու հետընտրական պրոցեսների ժամանակ ակտիվ օգտագործում եմ Թվիթերը տեղեկատվություն փոխանցելու ու քննարկումների համար», - «Ազատությանը» տված գրավոր մեկնաբանությունում նշել է Գեղամ Վարդանյանը: - «Բարեբախտաբար ընկերների օգնությամբ, խորհուրդներով ու աջակցությամբ հնարավոր եղավ ապաարգելափակել հաշիվները», - հավելել է նա:Ուշագրավ է, որ արգելափակումը տեղի էր ունեցել այն բանից հետո, երբ ռուսական անուն-ազգանուններով թվիթերյան բազմաթիվ օգտատերեր (հնարավոր է՝ բոտեր) սկսել էին ՍՊԱՄ գրառումներ կատարել հայաստանյան ընտրությունները համակարգելու նպատակով օգտագործվող #armvote17 հեշթեգով՝ տարածելով կեղծ նամակ ԱՄՆ ՄԶԳ ղեկավարի անունից, իբրև թե ուղղված հայաստանյան հասարակական կազմակերպություններին և կոչ անելով աջակցել ընդդիմությանը: Թվիթերի հայկական սեգմենտի օգտատերերի դիտարկումներով՝ վերոհիշյալ հայ օգտատերերի հետ միաժամանակ արգելափակվել էին #armvote17 հեշթեգում ակտիվություն դրսևորած վերոհիշյալ ՍՊԱՄ անող օգտատերերը:Գեղամ Վարդանյանը հիշում է, որ օրվա ընթացքում դիտարկել ու գրառում էր արել #armvote17 հեշթեգի վրա ենթադրյալ ռուսական ծագմամբ թրոլների/բոտերի գրոհի մասին:«Կարծում եմ՝ արգելափակումը կապ ունի այդ թրոլների/բոտերի հետ, սակայն իհարկե ասածս պնդելու համար պետք կլինի Թվիթերից ունենալ այն օգտատերերի ցանկը, ովքեր «ռեփորթ» էին արել մեր թվիթերյան հաշիվները: Ու կատարվածի նպատակն էլ ինձ համար դեռ անհասկանալի է», - մեկնաբանում է Media.am կայքի խմբագիրը:"
ՏՏ ոլորտ,«Յուքոմ». Տեղամասերում տեսանկարահանման խնդիրների համար ընկերությունը պատասխանատվություն չի կրում," Samsung Electronics ընկերությունը մարտի 29-ին ներկայացրել է իր Galaxy S8 դրոշակակիր հեռախոսը՝ փորձելով հետ գրավել շուկայի այն հատվածը, որը կորցրել ձախողված Note 7-ի պատճառով:Նյու Յորքում չորեքշաբթի օրը հրավիրված միջոցառմանը հարավկորեական ընկերությունը ներկայացրեց Galaxy S8 հեռախոսի երկու մոդելները 6.2 դյույմ (15.75 cm) և 5.8 դյույմ կորացող էկրաններով:Հեռախոսները վաճառքի դուրս կգան ապրիլի 21-ին:Հեռախոսի գովազդային հոլովակում, որը տեղադրված է YouTube ցանցում, Samsung-ը հայտարարում է՝ նոր հեռախոսը փորձ է՝ «տուփից դուրս բերելու» էկրանը: Եվ իսկապես՝ Հարավկորեական տեխնոլոգիական հսկան ջանք չի խնայել, էկրանին հատկացվող տարածքը առավելագույնին հասցնելու, իսկ այն երիզող շրջանակը հնարավորինս աննկատ դարձնելու համար: Հեռախոսի էկրանի տակ է մնացել անգամ «Գլխավոր» (Home) կոճակը, ավանդական Samsung գրությունը անհետացել է՝ հավելյալ տարածք ապահովելով էկրանի համար: Անգամ սելֆի-տեսախցիկն ու հեռախոսի առաջնամասում գտնվող սենսորները հնարավորինս փոքրացվել են:Samsung-ը ներկայացնում է նաև «արհեստական բանականությամբ» օժտված իր սեփական ծառայությունը՝ Bixby, փորձելով մրցակցել Apple Siri, Google Assistant և Microsoft Kortana համակարգերի հետ: Կա նաև օգտագործողի դեմքը ճանաչող նոր ծրագիր, որը թույլ է տալիս հեռախոսի էկրանը բացել պարզապես դրան նայելով:Հեռախոսը կունենա 12MP խտությամբ տեսախցիկ, որը կարող է 4K խտությամբ տեսաձայնագրել, ինչպես նաև 8MP խտությամբ ֆրոնտալ տեսախցիկ՝ սելֆի-կամ: Այն հագեցված է 10 նանոմետր տեխնոլոգիայով պատրաստված 64 բիտ հզորությամբ ութ միջուկներից բաղկացած միկրոպրոցեսորով, 4GB օպերացիոն և 64GB ներքին հիշողությամբ:Անցյալ տարվա հոկտեմբերին Samsung-ի ներկայացրած Note 7 հեռախոսի բռնկումների հետևանքով ընկերությունը ստիպված էր հետ կանչել դրանց զգալի մասը և հրաժարվել վաճառներից, ինչը ընկերությանը 5.48 միլիարդ դոլարի վնաս պատճառեց և Apple-ին թույլ տվեց առաջ անցնել Samsung-ից որպես աշխարհի ամենաշատ սմարթֆոններ վաճառող ընկերություն:"
ՏՏ ոլորտ,"Թեև ուղիղ հեռարձակումը որոշ դեպքերում չի աշխատում, ամեն ինչ տեսագրվում է․ ԵՄ ներկայացուցիչ"," Անցած շաբաթ Google ընկերությունը ներկայացրել է իր Android օպերացիոն համակարգի նախնական տարբերակը ծրագրավորողների համար:Android O աշխատանքային անունը ստացած թարմացումը նախ տրամադրվում է ծրագրավորողներին, որպեսզի նրանք կարողանան մինչև համակարգի վերջնական թողարկումը ստեղծել նոր ծրագրեր կամ իրենց ծրագրերում փոփոխություններ մտցնել Android O-ի նոր հնարավորություններից օգտվելու համար:Ենթադրվում է, որ շարքային օգտագործողների հեռախոսներում, պլանշետներում և Android-ով աշխատող այլ սարքերում համակարգը հասանելի կդառնա մինչև տարեվերջ:Մինչ այդ՝ Google-ը հայտարարել է, որ Android O-ի առավել կարևոր նորամուծություններից են մարտկոցի ավելի արդյունավետ օգտագործումը, ծանուցումների բարելավված համակարգը և վիդեո նվագարկման «Նկար նկարի մեջ» ռեժիմը:Յուրաքանչյուր լիցքավորումից հետո մարտկոցը ավելի երկար օգտագործելու նպատակով Android O-ն կսահմանափակի ֆոնային ռեժիմում բջջային հավելվածներին հատկացվող ռեսուրսները, հատկապես եթե բացված են բազմաթիվ հավելվածներ՝ դրանով նմանվելով iOS համակարգին: Որպես օրինակ՝ եթե Ձեր հեռախոսում, ֆոնային ռեժիմում բացված է Google Maps քարտեզային համակարգը, իսկ ակտիվ է Instagram-ը, Ձեր գտնվելու վայրի մասին թարմացումների պարբերականությունը զգալիորեն կպակասի, ինչի հետևանքով մարտկոցի լիցքը կբավարարի ավելի երկար ժամանակ:Ծանուցումների հետ կապված, Google-ը տեղեկացնում է, որ Android O-ում հնարավորություն կստեղծվի միանման ծանուցումները խմբավորել ալիքների մեջ (channels) և միանման ծանուցումների հետ կապված կարգավորումները իրականացնել միանգամից: Օրինակ, ենթադրենք Ձեր հեռախոսում կա մի քանի լրատվական հավելված: Այս դեպքում կարելի է դրանք բոլորը խմբավորել «լուրեր» ալիքում և սահմանել, որ Ձեզ համապատասխան ծանուցումներ ուղարկվեն առավոտյան 8-ից մինչև երեկոյան 11-ը, իսկ գիշերային ժամերին չանհանգստացնել:«Նկար նկարի մեջ» ռեժիմը․ ենթադրվում է, որ այս նորամուծությունը հնարավորություն կտա, օրինակ, YouTube-ով շարունակել դիտել «Ազատության» ուղիղ հեռարձակումը YouTube-ով փոքր պատուհանում, որը կմնա բոլոր այլ պատուհանների վերևում, իսկ ներքևի շերտում, օրինակ, ստատուսներ թարմացնել Facebook սոցցանցում: Նշենք, որ «Նկար նկարի մեջ» ռեժիմը iPad-ներում հասանելի էր iOS 9 թարմացումից ի վեր:"
ՏՏ ոլորտ,Ընտրություններին ընդառաջ «Թվիթերի» հայկական սեգմենտի մի շարք առանցքային օգտատերեր ժամանակավորապես արգելափակվել են," Իրեն «Թուրքական հանցագործ ընտանիք» կոչող հաքերային խումբը փրկագին է պահանջել Apple ընկերությունից` հակառակ դեպքում սպառնալով ջնջել միլիոնավոր iPhone հեռախոսներ և iPad պլանշետներ և ոչնչացնել դրանց հետ փոխկապակցված iCloud-ի հաշվեհամարները:Հաքերները պահանջում են 75,000 դոլար «Եթերում» կամ «Բիթքոյն» կրիպտոարժույթով, կամ 100,000 դոլար iTunes ծառայության նվեր քարտերով, հաղորդում է ամերիկյան Motherboard պարբերականը:Լոնդոնում գործող հաքերային խումբը էկրանային արտապակերումներ է հրապարակել ենթադրաբար կոտրված հաշվեհամարներից և պնդել, որ իր վերահսկողության տակ մինչև 250 միլիոն iCloud-ի հաշվեհամար կա: «Թուրքական հանցագործ ընտանիք» Apple-ին փրկագին վճարելու համար ժամանակ է տվել մինչև ապրիլի 7-ը:Իր հերթին Apple ընկերություն CNET-ին տրամադրված հաղորդագրությունում հայտարարել է, որ իր որևէ ծառայություն չի կոտրվել և հրապարակված արտապատկերումներում ամենայն հավանականությամբ հաշվեհամարներ են, որոնք կոտրվել են այլ՝ երրորդ կողմի ծառայությունների օգտագործմամբ:"
ՏՏ ոլորտ,Samsung-ը ներկայացրել է իր Galaxy S8 դրոշակակիր հեռախոսը," Օրեր առաջ Cloudflare ընկերության կայքէջում գրառում էր արվել այն մասին, որ Ucom ընկերության նախաձեռնությամբ տվյալների նոր շտեմարան է տեղակայվել Երևանում, և այդ գործընթացը շարունակական բնույթ կկրի աշխարհի հինգ մայրցամաքների համար: Հայաստանի մայրաքաղաքում տվյալների շտեմարանի տեղակայումը Ասիայում 37-րդն էր, իսկ ամբողջ աշխարհի կտրվածքով՝ 103-րդը:Cloudflare-ի տվյալների շտեմարանի տեղակայումը Հայաստանում տեղի է ունեցել Ucom ընկերության նախաձեռնությամբ:«Հայաստանը երկրորդն է հետխորհրդային երկրների շարքում, որ երկարատև բանակցություններից հետո կարողացել է հասնել հաջողության ու ներդնել այս տվյալների շտեմարանը: Մինչ այդ նմանատիպ շտեմարան հետխորհրդային տիրույթում առկա էր միայն Մոսկվայում», - լրագրողների հետ հանդիպմանը նշել է Ucom ընկերության գլխավոր տնօրեն Հայկ Եսայանը: Ընդգծելով Ucom ընկերության տեխնիկական հագեցվածության և անձնակազմի պատրաստվածության բարձր աստիճանը, ՏՏ աուդիտոր Ռուբեն Մուրադյանը նշել է. - «Ucom ընկերությունն Cloudflare-ի կողմից ընտրվել է որպես խոշորագույն տարածաշրջանային կապուղիների օպերատոր և դրա շնորհիվ է, որ այս գործակցությունը կայացել է»:Cloudflare-ը կայքերի պաշտպանության ու քեշավորման համաշխարհային համակարգ է: Cloudflare-ի այս վերջին տեղակայումը համացանցի ավելի քան 6 միլիոն աղբյուրները կդարձնի ավելի արագ հասանելի և ավելի ապահով՝ Հայաստանի ուղղությամբ տրաֆիկի սպասարկման ընթացքում:Մասնավորապես՝ Հայաստանում Ucom-ի ծառայություններից օգտվող ինտերնետ-օգտատերերի համար Cloudflare-ի նոր շտեմարանի շնորհիվ սպասման ժամանակը (մվ) նվազել է 6 անգամ: «.am» դոմենային տիրույթի 768 հայկական կայքեր արդեն կցված են այս համակարգին, ինչն ապահովում է դրանց հասանելիության արագությունն ու անվտանգությունը:"
ՏՏ ոլորտ,Android O թարմացումը մի շարք կարևոր նորամուծություններ է բերում," Ֆեյսբուքի ուղիղ վիդեոհեռարձակման ծառայությունը շարունակում է ընդլայնվել․ սոցիալական ցանցն այսուհետև օգտագործողներին հնարավորություն կտա ուղիղ հեռարձակում իրականացնել իրենց անձնական համակարգիչներից:«Մենք ուրախ ենք հայտարարել, որ այսուհետև ամբողջ աշխարհում բոլոր մարդիկ կարող են ուղիղ վիդեոհեռարձակում իրականցնել իրենց դեսկթոփ և լապթոփ համակարգիչներից», - ասված է Ֆեյսբուքի կողմից մարտի 22-ին հրապարակված հաղորդագրությունում: - «Դեսկթոփ և լապթոփ համակարգիչները թույլ են տալիս ավելի կայուն դիրք ապահովել տեսախցիկի համար, ինչը օգտակար կարող է լինել տարբեր տիպերի ֆեյսբուքյան հեռարձակումների համար՝ Հարցուպատասխաններ, վիդեոբլոգներ, կրթական հեռարձակումներ և այլ իրավիճակներ, երբ ֆեյսբուքյան օգտատերը կարիք չունի տեղաշարժվելու», - նաև նշված է հաղորդագրությունում:Համակարգչի տեսախցիկով հեռարձակում իրականացնելու համար բավական է սեղմել Ուղիղ հեռարձակում (Live video) կոճակը ստատուսների թարմացման դաշտում: Այստեղ անհրաժեշտ է մուտքագրել հեռարձակման վերնագիրը և հաջորդ քայլում բացվող պատուհանում ինտերնետային զննարկիչին (browswer) թույլ տալ միանալ տեսախցիկին: Վերևի աջ անկյունում գտնվող տեսախցիկի կանչագրի վրա սեղմելով կարելի է նաև կարգավորել հեռարձակման լրացուցիչ պարամետրերը:Ավելի որակյալ հեռարձակում իրականացնելու համար՝ պրոֆեսիոնալ տեսակոդավորող սարքերի միջոցով, Ֆեյսբուքը թույլ է տալիս հեռարձակումը ստեղծել հատուկ էջում և ավելի ընդլայնված կարգավորումներ ստանալ արտաքին սարքերով հեռարձակում իրականացնելու համար:Անցած տարվանից ի վեր սոցցանցը օգտագործողներին հնարավորություն էր տվել հեռարձակել բջջային սարքավորումներից, սակայն համակարգիչներից կամ այլընտրանքային վիդեոկոդավորող սարքավորումներից հեռարձակումը հասարակ օգտագործողներին հասանելի չէր, թեև այդ հնարավորությունը կար ֆեյսբուքյան էջերի համար:"
ՏՏ ոլորտ,«Թուրքական հանցագործ ընտանիք» կոչող հաքերային խումբը փրկագին է պահանջել Apple-ից," Սկանդալային բացահայտումներով հայտնի WikiLeaks կայքը մարտի 7-ին հրապարակել է հազարավոր փաստաթղթեր, պնդելով, որ դրանք վերցված են Միացյալ Նահանգների Կենտրոնական հետախուզական վարչության Կիբեր հետախուզության բաժանմունքից և ամերիկյան կիբերլրտեսական, հաքերային գործիքակազմի մաս են կազմում:WikiLeaks-ի հրապարակած հաղորդագրությունում նշվում է, որ ԿՀՎ-ի հաքերային գործիքները կարող են թիրախավորել iPhone, Android հեռախոսները և Smart հեռուստացույցները, համակարգչային Windows, OSx, Linux օպերացիոն համակարգերը, ցանցային երթուղիչները (routers): Փաստաթղթերում նաև կան տարբեր օպերացիոն համակարգերի անվտանգության խոցելիությունների նկարագրություններ (zero day vulnerability), որոնք թույլ են տալիս կոտրել և հաքերի վերահսկողության տակ առնել iPhone և Android հեռախոսները: Բացի այդ, WikiLeaks-ի պնդմամբ, ԿՀՎ-ի հաքերները մեթոդներ են մշակել գրեթե բոլոր հակավիրուսային ծրագրերի պաշտպանությունը շրջանցելու համար:ԿՀՎ-ն հրաժարվել է հաստատել կամ հերքել փաստաթղթերի իսկությունը, սակայն դրանք ուսումնասիրած կիբերանվտանգության մասնագետների կարծիքով WikiLeaks-ի պնդումները համապատասխանում են իրականությանը:"
ՏՏ ոլորտ,Ucom-ի նախաձեռնությամբ Երևանում տեղակայվել է Cloudflare տվյալների նոր շտեմարանը, Ճապոնիայում «Ֆուկուշիմա» ատոմակայանի վթարված ռեակտորների ապամոնտաժման աշխատանքը կկատարեն ռոբոտնները:Ռոբոտներ կիրառելու միջոցով կապահովվի աշխատակիցների անվտանգությունը բարձր ռադիացիայից: «Թոշիբա» ընկերությունը անցյալ տարի ներկայացրել էր հեռակառավարվող ռոբոտի վերջին մոդելը՝ սառեցված ավազանից ռադիոակտիվ նյութերը և միջուկային օգտագործված վառելիքի մնացորդները մաքրելու համար:«Ֆուկուշիմա-Դաիչի» ատոմակայանի վթարը տեղի է ունեցել 2011-ի մարտի 11-ին 9 բալանոց հուժկու երկրաշարժից առաջացած ցունամիի հետևանքով: 
ՏՏ ոլորտ,Ֆեյսբուքը հնարավորություն կտա ուղիղ հեռարձակում իրականացնել նաև անձնական համակարգիչներից," Բարսելոնայում մեկնարկած «Բջջային հեռախոսների համաշխարհային կոնգրես» տեխնոլոգիական ցուցադրությանն ընդառաջ Ֆինլանդական HMD Global ընկերությունը անցած շաբաթավերջին Nokia բրենդի տակ վերաթողարկել է 3310 հեռախոսը: Առաջին անգամ 2000 թվականի սեպտեմբերին թողարկված 3310 մոդելի վերաթողարկումը Nokia ընկերության կայքում ազդարարված է «Լեգենդը վերադառնում է» վերնագրի տակ:​Nokia 3310-ը վաստակել է «լեգենդար» անվանումը, քանի որ այն համարվում էր «անխորտակելի» հեռախոս, որը գրեթե չի փչանում և 2000-2005 թվականներին Nokia-ն վաճառել է այս հեռախոսի 126 միլիոն օրինակ:Նոր հեռախոսը, արտադրողի պնդմամբ, կարող է սպասման ռեժիմում առանց լիցքավորման մնալ մինչև 1 ամիս, կունենա 2.4 դյույմ մեծությամբ, գունավոր QVGA էկան, 2 մեգապիքսել խտությամբ ֆոտոխցիկ, microSD քարտ տեղադրելու հնարավորություն, Opera Mini ինտերնետային դիտարկիչ: Ավելին՝ հեռախոսի վրա հասանելի կլինի «Սնեյք» (օձ) խաղը, որ բջջային հեռախոսների համար ստեղծված առաջին խաղերից մեկն է:HMD-ն ծրագրում է հեռախոսը վաճառքի հանել տարվա երկրորդ եռամսյակում: Այն կարժենա 49 եվրո (մոտ 52 դոլար):"
ՏՏ ոլորտ,WikiLeaks-ը հազարավոր փաստաթղթեր է հրապարակել ԿՀՎ-ի հաքերային գործիքների մասին," Աշխարհի ամենամեծ սոցիալական ցանցը պատրաստվում է հեռուստատեսային հավելված թողարկել:«Մեր հեռուստատեսային հավելվածը ֆեյսբուքյան տեսանյութերը մեծ էկրանին վայելելու նոր հնարավորություն է», - ասված է փետրվարի 14-ին ընկերության հրապարակած հաղորդագրությունում:Նոր հավելվածը թույլ կտա «Ֆեյսբուքի» օգտատերերին հեռուստացույցով դիտել իրենց ընկերների, հավանած էջերի տարածած տեսանյութերը, ինչպես նաև առավել դիտվող ուղիղ հեռարձակումները: Վերլուծելով տվյալ օգտատիրոջ՝ նախկինում դիտած տեսանյութերը, «Ֆեյսբուքը» նոր տեսանյութեր կառաջարկի:Հեռուստատեսային հավելվածը «շուտով» հասանելի կլինի Apple TV, Amazon Fire TV և Samsung Smart TV սարքերի վրա: Հստակ ժամկետներ հաղորդագրությունում չեն նշվում:Սոցցանցը հայտարարել է նաև տեսանյութերի հետ կապված փոփոխությունների և նոր հնարավորությունների մասին իր հիմնական հավելվածում: Մասնավորապես՝ այսուհետև Լուրերի ժապավենում (News Feed) հայտնվող տեսանյութերը կվերարտադրվեն ձայնով, ոչ թե խլացված, ինչպես մինչ այժմ էր: Եթե հեռախոսը անձայն ռեժիմում է, տեսանյութերը նույնպես խլացված կլինեն, մինչև օգտատիրոջ կողմից դրանց վրա հպում կատարելը: «Ֆեյսբուքի» տարածած հաղորդագրությունում նշվում է, որ ընկերությունը անցած ամիսների ընթացքում այս ուղղությամբ փորձեր է կատարել և «դրական արձագանք» ստացել:Մեկ այլ փոփոխությամբ՝ հորիզոնական տեսանյութերը այսուհետև ավտոմատ կերպով կընդարձակվեն և կլցնեն ողջ էկրանը, ինչպես «Սնափչաթում»:Բացի այդ՝ նվագարկվող տեսանյութերը հնարավոր է փոքրացնել և դիտել՝ միաժամանակ շարունակելով այլ գործողություններ կատարել «Ֆեյսբուքում»:"
ՏՏ ոլորտ,Ճապոնիայում ռոբոտներ կկիրառեն վթարված ատոմակայանի ռեակտորի ապամոնտաժման համար," Ռադիոյի, ինտերնետի, պոդկաստների և առհասարակ ամերիկյան լրատվության ապագայի շուրջ «Ազատությունը» զրուցել է ամերիկացի ռադիոլրագրող, պրոդյուսեր Սյուզան Դեյվիսի հետ:«Ազատություն»․ - Դուք ռադիոհեռարձակման ոլորտում եք ավելի քան 20 տարի: Ի՞նչ կարող եք ասել՝ ի՞նչն է փոխվել այս ընթացքում ռադիոյի ոլորտում: Սովորաբար՝ այն ինչ տեղի է ունենում ամերիկյան մեդիա ոլորտում մի քանի տարում հասնում է նաև մեզ մոտ: Եվ այս հարցով ես նաև փորձում եմ հասկանալ, թե ինչպիսի՞ն է ռադիոյի ապագան այստեղ՝ Հայաստանում:Սյուզան Դեյվիս․ - Կարծում եմ ռադիոյի ոլորտում ամենամեծ փոփոխությունը ռադիոլսողի, լսարանի վերաբերմունքն է եթերային ձայներին: Ինչ նկատի ունեմ․ ամերիկյան հասարակությունը շատ բաց է իր պատմության, իր անցյալի, իր դավանանքների մասին խոսելու հարցում: Եվ մարդիկ ուզում են ամեն ինչ իմանալ ռադիոհաղորդավարի մասին, և ինչ-որ առումով այժմ ընդունված է, որ լրագրողը, անգամ հետաքննող լրագրողը խոսի իր մասին, և անգամ փորձի բացատրել, երբ իր անձնական նախասիրությունները, իր անձնական փորձառությունները կարող են ազդած լինել հրապարակվող նյութի վրա: Այս առումով՝ վերջին նորություններից մեկը թերևս լրագրողի անձնավորության առկայությունն է լրատվական բովանդակության մեջ:Մեկ այլ նորություն՝ որը մենք կոչում ենք «ինքնության քաղաքականություն» (identity politics) և դրա ներկայացումը լրատվության մեջ, երբ ինչ-որ իրադարձություն լուսաբանելիս ներկայացնում եք փաստերը, սակայն դրանից զատ փորձում եք ներկայացնել վերլուծություն տարբեր տեսակետներից: Սա հիմնականում արվում է այն պատճառով, որ Ամերիկան մեծ խառնարան է: Որպես օրինակ՝ ասենք լուսաբանում եք բողոքի ակցիա, տալիս եք թվերը, նկարագրում ինչ եղավ, ոստիկանության արձագանքը և այլն: Ապա՝ փորձում եք ներկայացնել վերլուծություն որևէ աֆրոամերիկացու տեսակետից, այնուհետև՝ լատինաամերիկացու տեսակետից: Եվ խոսքը ոչ թե օբյեկտիվությունից հեռանալու մասին է, այլ ավելի շուտ՝ տեսակետներին մոտենալու:«Ազատություն»․ - Իսկ չե՞ք կարծում, որ դա լրագրողին ինչ-որ առումով խոցելի է դարձնում, և որ նրանք կարող են համացանցում քննադատության, հարձակումների թիրախ դառնալ:Սյուզան Դեյվիս․ - Այո, հենց այդպես էլ կա:«Ազատություն»․ - Ինչպե՞ս են լրագրողները վարվում նման դեպքերում:Սյուզան Դեյվիս․ - Այսօր Ամերիկայում լրագրությունը հարձակման տակ է՝ դա առկա քաղաքական իրավիճակի, իշխող վարչակազմի պատճառով է: Վերջին ընտրությունները մամուլին դուրս բերեցին լուսաբանողի իր դերից և դարձրեցին քաղաքական դաշտի ակտիվ խաղացող, որովհետև թեկնածուները թիրախավորում էին լրատվամիջոցներին, մեղադրում նրանց: Բացի այդ, այս ընթացքում տեղի ունեցավ «կեղծ լուրերի» ֆենոմենը, երբ լուրերի սպառողները ոչ միշտ էին կարողանում տարբերակել, թե ինչպիսի աղբյուրներից է գալիս տեղեկատվությունը, և որ տեղեկատվությունն է ճիշտ, որը սխալ:Բացի այդ, սոցիալական մեդիան ազդել է լուրերի ընկալման վրա, քանի որ շատ հաճախ մարդիկ տարածում են լուրերը՝ առանց կարդալու և խորամուխ լինելու դրանց բովանդակության մեջ:«Ազատություն»․ - Դուք հիշատակեցիք տարածելը․․․ իսկ կարո՞ղ ենք ասել, որ ռադիոն ավելի պաշտպանված լրատվամիջոց է «կեղծ լուրերի» և աղբյուրները ճշտելու առումով, քանի որ ռադիոն եթեր հասցնելու համար որոշակի նախապատրաստական աշխատանք է պահանջվում, ինչը ասես արգելակի սոցցանցերում առկա այդ սովորույթը, որ՝ ահա, մի բան տեսա ու անմիջապես, հենց հիմա տարածեցի․․․ կարելի՞ է եզրակացնել, որ լուրեր հաղորդելու առումով ռադիոն ավելի ապահով մեդիա է:Սյուզան Դեյվիս․ - Թերևս կարող ենք ասել, որ ռադիոն ավելի մեծ վստահություն է վայելում, այո: Որովհետև ավելի հեշտ է սխալ բան տարածել ինտերնետով, և «կեղծ լուրերի» մեծամասնությունը սկիզբ է առել որևէ ինտերնետային կայքից: Եվ հաճախ բավական դժվար է լինում պարզել որևէ կայքի ծագման, ֆինանսավորման աղբյուրները: Ասենք՝ կարող է լինել որևէ, օրինակի համար՝ PoliticsUSA կայք, որը թվում է անմեղ անվանում ունեցող կայք, և այնտեղ ինչ-որ բան է հրապարակվում, որը կարդալիս մտածում ես, որ ճշմարտություն է: Ես, ի դեպ, պարզապես հորինում եմ այս անվանումը, օրինակի համար։ Եվ ահա՝ եթե ուսումնասիրում ես, պարզվում է, որ այս կայքը կոնկրետ քաղաքական կազմակերպության կողմից է ֆինանսավորվում և կոնկրետ օրակարգ ունի: Սակայն սովորաբար ոչ ոք խորամուխ չի լինում այդ ամենում: Եվ հենց այստեղից է, մասամբ, ծագում «կեղծ լուրերի» ֆենոմենը․ մարդիկ առանց պարզելու տեղեկատվության աղբյուրները, տարածում են դրանք և այդ պատմությունները վիրուսային տարածում են ստանում:Եվ բնականաբար, քանի որ շատ ավելի քիչ ռադիոկայաններ կան, քան վեբկայքեր, ռադիոն այսօր ավելի մեծ վստահություն է վայելում:«Ազատություն»․ - Ես կցանկանայի մի փոքր փոխել մեր զրույցի թեման, և խոսել այն տեխնոլոգիական փոփոխությունների մասին, որոնք այսօր տեղի են ունենում և ազդում են լրատվության վրա: Խոսքը վերաբերում է, մասնավորապես, ինքնավար ավտոմեքենաներին և այս նոր տեխնոլոգիաներին, որոնց հայտնվելը նշանակում է, որ ավտոմեքենաների ուղևորների ուշադրությունն այժմ ավելի ազատ է և հնարավորություն կա այդ ուշադրությունը զբաղեցնել լրատվությամբ: Ընդ որում, խոսքը ավելի շատ վերաբերում է այնպիսի լրատվությանը, որը չի փակում ձեր աչքերը, այլ, ավելի շատ զբաղեցնում է ականջները: Հայաստանում մենք ավելի շատ 450 հազար ավտոմեքենա ունենք, որոնց մեծամասնությունը ռադիոընդունիչ ունի: Այս համատեքստում՝ ինչպիսի՞ն է ռադիոյի և պոդկաստների ապագան, և առհասարակ ձայնային լրագրության ապագան: Կարո՞ղ ենք լավատես լինել ռադիոյի ապագայի հարցում, թե՞ Ֆեյսբուքը դա նույնպես մեզանից կխլի:Սյուզան Դեյվիս․ - Ես կուզենայի լավատես լինել, բայց Ֆեյսբուքն իսկապես ամբողջ աշխարհը գրավում է: Ուզում եք լսել իմ կարծիքն այն մասին, թե ինչպիսի՞ ապագա եմ կանխատեսում, թե՞ ինչպիսի ապագա կուզենայի, որ լիներ:«Ազատություն»․ - Երկուսից էլ մի քիչ, ինչո՞ւ ոչ:Սյուզան Դեյվիս․ - Կարծում եմ, որ ավելի ու ավելի մեծանալու է քաղաքացիների ներդրումը լրատվության մեջ, երբ սովորական քաղաքացիները, ականատես լինելով ինչ-որ իրադարձության, կմիացնենք իրենց հեռախոսները․․․ Ամերիկայում դրա լավ օրինակ էր Օբամայի վարչախմբի կառավարման վերջին տարիներին մի երևույթ, որը թե՛ ԱՄՆ-ում, թե՛ առհասարակ աշխարհում տպավորություն ստեղծեց, որ Միացյալ Նահանգներում աննախադեպ կերպով աճել են ոստիկանական բռնությունները սևամորթ ամերիկացիների նկատմամբ: Մինչդեռ իրականում այլ բան էր տեղի ունենում՝ աճել էր այն քաղաքացիների թիվը, ովքեր կարողանում էին վավերագրել այդպիսի դեպքերը: Այլ կերպ ասած՝ աճում էր ապացույցների քանակը: Ոստիկանությունը շարունակում էր գործել այնպես, ինչպես միշտ և արդեն երկար ժամանակ է, որ թիրախավորվում էին սևամորթ և թխամորթ ամերիկացիները, սակայն բջջային հեռախոսը բավական նոր երևույթ է և մարդիկ սովորել են օգտագործել այն փաստեր հավաքելու և դրանք արագ ու հեշտությամբ լրատվամիջոցներին ուղարկելու համար: Արդյունքում՝ լրատվամիջոցները կարողանում էին արագ ստուգել բռնությունների մասին տեղեկատվությունը և հրապարակել այն: Ահա թե ինչն է իրականում փոխվել, և կարծում եմ առաջիկայում դա շարունակվելու և ավելանալու է:Կարծում եմ նաև մարդիկ սկսելու են ավելի ու ավելի շատ ուշադրություն դարձնել տվյալ պահին աշխարհում տեղի ունեցող իրադարձություններին, հատկապես՝ հակամարտություններին և ողբերգական պատահարներին:Ինչ վերաբերում է իմ ցանկություններին՝ ես կուզենայի ավելի շատ լսել այնպիսի լրատվական հաղորդումներ, որոնցում ասվում է՝ սրանք փաստերն է, սա այն է, ինչ տեղի է ունենում, իսկ սա տեղի ունեցածի նախապատմությունն է: Այսինքն, օրինակ՝ Հայաստանի և Ադրբեջանի միջև տարածքային հակամարտության մասին խոսելիս նախ կներկայացվեն վերջին զարգացումները, սակայն դրան կից կներկայացվի ասենք ամեն կողմից մի զինվորի ընտանիքի պատմությունը:«Ազատություն»․ - Նկատի ունեք՝ ավելի անձնավորված պատմություննե՞ր:Սյուզան Դեյվիս․ - Ավելի շուտ՝ խորը պատմություններ, որպեսզի հնարավոր լինի հասկանալ, թե ինչպես է այդ հակամարտությունը անդրադառնում այդ զինվորի ընտանիքի, կամ համայնքի, քաղաքի վրա:Որովհետև այնպես է ստացվում, որ աուդիոն ամենուրեք հասանելի է լինելու, իսկ դա իր հերթին նշանակում է, որ կա հնարավորություն առաջ անցնել անմիջական, այս պահին տեղի ունեցող զարգացումներից և խորամուխ լինել այդ զարգացումների արձագանքների, թողած հետևանքների մեջ:No media source currently available "
ՏՏ ոլորտ,Nokia-ի լեգենդար 3310 մոդելը վերադառնում է," Երևանի քաղաքապետ Տարոն Մարգարյանը հանդիպել է Oracle ընկերության Միջին Ասիա, Աֆրիկա, Կովկաս տարածաշրջանների ռազմավարական գործընկերների հետ համագործակցության տնօրեն Բաբակ Կոբարի և ընկերության հայաստանյան ներկայացուցիչ Լևոն Ղանթարջյանի հետ: Երևանի քաղաքապետարանի տեղեկատվության և հասարակայնության հետ կապերի վարչության տարածած հաղորդագրության համաձայն, ողջունելով հյուրերին՝ քաղաքապետ Տարոն Մարգարյանն ընդգծել է, որ Երևանի քաղաքապետարանն այսօր քաղաքային տնտեսության տարբեր ոլորտներում էլեկտրոնային կառավարման համակարգերի ներդրման շուրջ ակտիվ համագործակցում է միջազգային տարբեր կազմակերպությունների հետ: Քաղաքապետը ներկայացրել է նաև այս ուղղությամբ իրականացված և նախատեսվող մի շարք ծրագրերը՝ հատկանշելով, որ ԱՄՆ-ի Ռութգերսի համալսարանի էլեկտրոնային կառավարման ինստիտուտի կողմից կատարված հետազոտություններում Երևանն ընդգրկվել էր էլեկտրոնային կառավարման ցուցանիշներով քաղաքների լավագույն հնգյակում`Սեուլի, Նյու Յորքի, Սինգապուրի և Հոնգ Կոնգի կողքին:«Կարևորելով տեղեկատվական տեխնոլոգիաների կիրառումը քաղաքացիներին մատուցվող ծառայություններն առավել մատչելի ու հասանելի դարձնելու տեսանկյունից, Երևանի քաղաքապետարանը կառավարման բազմաթիվ գործիքներ է ներդրել մասնավորապես վարչական ապարատի գործունեության համակարգման, ինչպես նաև մի շարք այլ ոլորտներում: Դրա շնորհիվ այսօր Երևանի քաղաքապետարանի պաշտոնական կայքն արդեն շուրջ 60 էլեկտրոնային ծառայություն է մատուցում: Հաջողված է հատկապես «Մեկ պատուհան» համակարգը, որի միջոցով կարողանում ենք իրականացնել բնակիչների դիմումների արագ սպասարկումը: ՄԱԿ-ի Զարգացման ծրագրերի գրասենյակի հետ համատեղ մշակում ենք նաև «Խելացի քաղաք» հայեցակարգը», - ընդգծել է քաղաքապետ Տարոն Մարգարյանը՝ հականշելով, որ քաղաքապետարանը պատրաստակամ է քննարկելու համատեղ ծրագրերի մշակման և դրանց հնարավոր իրականացման հետ կապված առաջարկները:Շնորհակալություն հայտնելով հանդիպման և համագործակցության պատրաստակամության համար՝ Oracle ընկերության Միջին Ասիա, Աֆրիկա, Կովկաս տարածաշրջանների ռազմավարական գործընկերների հետ համագործակցության տնօրեն Բաբակ Կոբարին իր հերթին նշել է, որ Երևանում հաջողությամբ կարող են ներդրվել մի շարք ծրագրեր, որոնք էապես կնպաստեն մայրաքաղաքի զարգացմանն ու ենթակառուցվածքների բարելավմանը:«Տասնյակ երկրների ցանկում նախընտրեցինք մեր ծրագրերը ներկայացնել Երևանին՝ հաշվի առնելով էլեկտրոնային կառավարման ոլորտում Ձեր քաղաքի ցուցանիշները: Տվյալների կառավարման բնագավառում ընկերության քառասունամյա փորձը հնարավորություն է ընձեռում տրամադրել բազմազան լուծումներ «Խելացի քաղաք» նախագծի տրամաբանության շրջանակներում: Համոզված եմ, որ մեր համագործակցությունը կլինի երկուստեք փոխշահավետ և արդյունավետ», - նշել է Oracle ընկերության տարածաշրջանային տնօրենը: "
ՏՏ ոլորտ,"Facebook-ը հեռուստատեսային հավելված կթողարկի, տեսանյութերի դիտման հնարավորությունները կընդլայնվեն"," ՆԱՍԱ-ն ցուցադրել է տիեզերագնացների նոր արտահագուստը: Այն թեթև է, ճկուն, ձեռնոցներում՝ մատների մոտ տեղադրված սենսորային հաղորդիչները տիեզերագնացին հնարավորություն են տալիս հպումների միջոցով հրամաններ փոխանցել էկրանին:Նախկին արտահագուստների պես, այստեղ ևս գլխի մասում տեղադրված սարքավորումները նախատեսված են օգնելու տիեզերագնացներին արտակարգ վիճակների դեպքում:Նոր սկաֆանդրի դիզայները «Բոինգ» ընկերությունն է: Այն ստացել է կապույտ «Բոինգ» անվանումը և համարվում է 21-րդ դարի արտահագուստ տիեզերագնացների համար: "
ՏՏ ոլորտ,"Մեդիափորձագետ․ Կուզենայի լավատես լինել ռադիոյի ապագայի հարցում, բայց Ֆեյսբուքն իսկապես ամբողջ աշխարհը գրավում է"," Ամերիկյան Google ընկերությունը, որի եկամուտը գրեթե հարյուր տոկոսով ստացվում է գովազդից, անցյալ տարվա ընթացքում արգելափակել և հեռացրել է շուրջ1.7 միլիարդ գովազդային հաղորդագրություններ, որոնք խախտել են ընկերության գովազդային քաղաքականությունը:Համեմատության համար՝ 2015 թվականին ընկերությունը արգելափակել և հեռացրել էր 780 միլիոն հաղորդագրություն:«Ազատ և բաց համացանցը կենսական նշանակություն ունի մարդկանց և բիզնեսների համար ամբողջ աշխարհում: Եվ գովազդը առանցքային նշանակություն ունի ինտերնետում ճշգրիտ, որակյալ տեղեկատվության ապահովման համար: Բայց վատ գովազդը կարող է փչացնել ամեն ինչ: Ինտերնետում գովազդվում են ապօրինի ապրանքատեսակներ, ոչ իրատեսական առաջարկներ և ծառայություններ: Վատ գովազդը կարող է խաբել մարդկանց և գողանալ նրանց անձնական տվյալները, վնասակար ծրագրեր տեղադրել նրանց սարքերում: Մեծ հաշվով՝ վատ գովազդը սպառնալիք է օգտատերերի համար, «Գուգլի» գործընկերների համար և բուն ինտերնետի կայունության համար», - ասված է այս մասին ընկերության հրապարակած բլոգային հաղորդագրությունում:"
ՏՏ ոլորտ,Oracle ընկերությունն առաջարկում է մի շարք ծրագրեր ներդնել Երևանում," HP-ն հետ է կանչում ընկերության արտադրած լապթոփների տարբեր մոդելներում օգտագործվող շուրջ 101,000 լիթիումային-իոնային մարտկոցներ, որոնք, ըստ ամերիկյան Սպառողական ապրանքների անվտանգության հանձնաժողովի, կարող են տաքանալ՝ «ներկայացնելով հրդեհի և այրվածքների վտանգ»:Հրավտանգ մարտկոցները տեղադրված են 2013-ի մարտից 2016-ի հոկտեմբեր ընկած ժամանակաշրջանում արտադրված HP ProBook, HP ENVY, Compaq Presario, և HP Pavilion լապթոփներում:HP-ն հատուկ կայք է ստեղծել, որտեղ կարելի է ստուգել՝ արդյո՞ք կոնկրետ լապթոփում տեղադրված մարտկոցը հրդեհի վտանգ է ներկայացնում, թե ոչ և անվճար ստանալ նոր մարտկոց:CNET-ի հետ զրույցում HP ընկերության ներկայացուցիչը հայտարարել է, որ վերոհիշյալ ժամանակաշրջանում արտադրված լապթոփների 1 տոկոսից էլ պակասն է նման վտանգ ներկայացնում:"
ՏՏ ոլորտ,ՆԱՍԱ-ն ցուցադրել է նոր արտահագուստը տիեզերագնացների համար," Ըստ քաղաքապետարանի պաշտոնական կայքէջի, այս տարվա աշխատանքային առաջին խորհրդակցության ժամանակ, որը վարել է Երևանի քաղաքապետ Տարոն Մարգարյանը, անդրադարձ է կատարվել էկոլոգիապես մաքուր տրանսպորտային միջոց համարվող էլեկտրամոբիլների սեփականատերերին արտոնություն տրամադրելու հարցին:Հիշեցնելով, որ Երևանի ավագանու վերջին նիստում հարց էր բարձրացվել տրանսպորտային այդ միջոցների ներկրումը խրախուսելու նպատակով որոշակի արտոնություն սահմանել դրանց սեփականատերերի համար, քաղաքապետ Տարոն Մարգարյանը համապատասխան ստորաբաժանումներին հանձնարարել է մշակել և Երևանի ավագանու առաջիկա նիստի հաստատմանը ներկայացնել մայրաքաղաքի վճարովի ավտոկայանատեղերում էլեկտրամոբիլների կայանման համար վճար չգանձելու մասին որոշման նախագիծ:"
ՏՏ ոլորտ,Google-ը անցյալ տարվա ընթացքում արգելափակել է 1.7 միլիարդ գովազդային հաղորդագրություն," Ռուսաստանի անվտանգության դաշնային ծառայությունը (ФСБ) այսօր հայտարարել է, որ քայլեր են ձեռնարկվում օտարերկրյա լրտեսական գործակալությունների կողմից ռուսաստանյան խոշոր բանկերի գործունեությունը խաթարելուն ուղղված մեծամասշտաբ կիբերհարձակումը ձախողելու ուղությամբ:ФСБ-ն չի հստակեցրել, թե կոնկրետ որ պետության լրտեսական ծառայությունն է իրականացնելու հարձակումը, սակայն նշել է, որ այն տեղի է ունենալու դեկտեմբերի 5-ին: Ռուսաստանի անվտանգության դաշնային ծառայությունը նաև նշել է, որ հարձակման մեջ ներգրավված սերվերները գտնվում են Նիդերլանդների տարածքում և գրանցված են ուկրաինական «ԲլեյզինգՖասթ» վեբ-հոստինգային ծառայության անունով:Ռուսաստանի կենտրոնական բանկը հայտարարել է, որ տեղեկացված է սպառնալիքի մասին և համապատասխան քայլեր է ձեռնարկում ցանկացած հարձակման դիմակայելու համար:«Իրավիճակը վերահսկվում է», - ասված է ԿԲ հաղորդագրության մեջ, - «Բանկերին անհրաժեշտ ցուցումներ են տրվել»:Կիևում գործող «ԲլեյզինգՖասթ» ընկերության տնօրեն Անտոն Օնոպրիչուկը, մինչդեռ, նշել է, որ որևէ պետական հետախուզական գործակալություն իր հետ կապ չի հաստատել: Նա պատրաստակամություն է հայտնել հետաքննել միջադեպը, եթե համապատասխան տեղեկատվություն և փաստեր տրամադրվեն:"
ՏՏ ոլորտ,"HP-ն հետ է կանչում 101,000 լապթոփների «հրավտանգ» մարտկոցներ"," Ռուսաստանի հեռահաղորդակցության գործակալությունը՝ «Ռոսկոմնադզոր»-ը, պաշտոնապես կարգադրել է արգելափակել LinkedIn ցանցը, որը թույլ է տալիս տարբեր ոլորտների մասնագետներին շփվել միմյանց հետ:Գործակալությունը հայտարարել է, որ կատարում է դատարանի որոշումը, որի համաձայն, այդ կայքէջի աշխատանքը հակասում է Ռուսաստանի քաղաքացիների անձնական տվյալները բացառապես Ռուսաստանում գտնվող սերվերներում պահպանելու օրենքին:"
ՏՏ ոլորտ,Էլեկտրամոբիլների անվճար կայանման մասին որոշման նախագիծ կմշակվի," ՀՀ նախագահի՝ ՏՏ ոլորտում համաշխարհային ներդրման համար մրցանակը այս տարի կստանա ֆրանսիացի Լուի Պուզանը, ով համարվում է ինտերնետի նախահայրերից մեկը և հայտնագործել է դատագրամը։Նա 2013-ին նա արժանացել է ճարտարագիտության ոլորտում Մեծ Բրիտանիայի թագուհի Էլիզաբեթ Երկրորդի մրցանակին։ՏՏ ոլորտի հայկական մրցանակի պայմաններից մեկը մրցանակակրի այցելությունն է Հայաստան։ Պուզանը Երևան կժամանի նոյեմբերի 5-ին, հանդիպումներ կունենա ՏՏ ոլորտի ներկայացուցիչների, ուսանողների հետ, իսկ նոյեմբերի 8-ին կմասնակցի մրցանակաբաշխությանը՝ նախագահից ստանալով հուշամեդալ և վկայագիր:Նախագահի աշխատակազմի ղեկավար Արմեն Գևորգյանը համոզված է, որ այս մրցանակը նպաստում է Հայաստանի ճանաչելիության բարձրացմանը։ - «Այս մրցանակը ոչ միայն նպաստում է ոլորտի զագացմանը, այլև մեր երկրի և Հայաստանում ապրող մարդկանց մասին անհրաժեշտ տեղեկության տարածմանը։ Մենք արդեն ունեցել ենք 6 մրցանակակիր, բոլորը այդ ոլորտում բավականին հայտնի անձնավորություններ, և այս ընթացքում դարձել են Հայաստանի բարի և լավ բարեկամները։ Ունենք դեպքեր, երբ նրանցից ոմանք իրենց սեփական նախաձեռնությամբ և միջոցներով աջակցում են Հայաստանի կրթական հաստատություններին, իրենց սեփական տեխնոլոգիաներով և գիտելիքներով փորձում են հիմնել Հայաստանում համապատասխան կառույցներ», - նշեց Գևորգյանը։«Սինոփսիս Արմենիա»-ի գործադիր տնօրեն, այս մրցանակաբաշխության գործադիր խորհրդի նախագահ Հովիկ Մուսայելյանի խոսքով՝ 7 տարի առաջ այս մրցանաբաշխությունը նախաձեռնելիս քչերն էին հավատում, որ այն իրականություն կդառնա. - «Շատերն ասում էին, բայց ինչո՞ւ եք համոզված, որ կկարողանաք ՏՏ ոլորտի այդքան բազմազբաղ մարդկանց մոտիվացնել, որ գան Հայաստան, բայց մենք դա արեցինք և ես հպարտ եմ և հուզված։ Մեր երկիրը բավական ճանաչելի դարձավ»։Ընտրող հանձնաժողովի ներկայացուցիչ Թոնի Մորոյանը մանրամասնեց, որ ամեն տարի մրցանակի մեկից ավելի թեկնածու են ունենում ու ի վերջո ընտրում և նախագահին են ներկայացնում նրան, ով համաձայնում է այցելել Հայաստան։ - «Շատ բարձր նշաձող ենք դրել դափնեկիրներին ընտրելիս», - ասաց Մորոյանը։Նախորդ տարիներին մրցանակին արժանացել են «Ինթել» կորպորացիայի տնօրենների խորհրդի նախագահ Քրեյգ Բարրեթը, Apple Computer կորպորացիայի համահիմնադիր Սթիվ Վոզնիակը, Synaptics ընկերության պատվավոր նախագահ Ֆեդերիկո Ֆաջինը, Hitachi ընկերության նախկին գործադիր տնօրեն Ցուգիո Մակիմոտոն, Cisco Systems ընկերության զագացման գծով նախագահ Մարիո Մացցոլան և 2015-ին` Kaspersky Lab ընկերության գործադիր տնօրեն Եվգենի Կասպերսկին։"
ՏՏ ոլորտ,Ռուսաստանը նախազգուշացնում է բանկերի դեմ կիբերհարձակման սպառնալիքի մասին," Ռուսաստանը քննադատել է Միացյալ Նահանգներին` Ռուսաստանի կողմից հաքերային հարձակումների վերաբերյալ պնդումների վերաբերյալ «աննախադեպ» սպառնալիքների համար:Մոսկվան այսպես է արձագանքել հոկտեմբերի 14-ին ԱՄՆ փոխնախագահ Ջո Բայդենի հնչեցրած հայտարարությանը, թե ամերիկյան քաղաքական կառույցների դեմ ռուսների իրականացրած հաքերային հարձակումների վերաբերյալ պետք է «մեսիջ» ուղարկել Ռուսաստանի նախագահ Վլադիմիր Պուտինին: – «Մենք ունենք դրա համար անհրաժեշտ կարողություններ և այդ մեսիջը կուղարկվի: Նա կհասկանա դա, և դա տեղի կունենա այն ժամանակ, երբ մենք դա կցանկանանք և երբ դա առավելագուն ազդեցություն կունենա», - մասնավորապես ասել էր Բայդենը:«Մոսկվային և մեր պետության ղեկավարությանն ուղղված սպառնալիքները աննախադեպ են, քանի որ դրանք հնչեցվում են ԱՄՆ փոխնախագահի մակարդակով», - ի պատասխան ասել է Կրեմլի խոսնակ Դմիտրի Պեսկովը: - «Այս ագրեսիվ և անկանխատեսելի գիծը մեզ ստիպում է քայլեր ձեռնարկել մեր շահերը պաշտպանելու ուղղությամբ», - հայտարարել է նա:Ավելի վաղ` ԱՄՆ Կենտրոնական հետախուզական վարչությունն էր զգուշացրել, որ որ Ռուսաստանը հաքերային հարձակման լուրջ վտանգ է ներկայացնում Միացյալ Նահանգների համար՝ ընդգծելով, որ այդ երկիրը «բացառիկ զարգացած կիբերկարողություններ ունի»:Ռուսական հաքերային հարձակումների խնդիրը ամերիկյան քաղաքական օրակարգի առանցքային թեմաներից մեկը դարձավ այն բանից հետո, երբ Հիլարի Քլինթոնի թեկնածությունը հաստատելու նպատակով հրավիրված Դեմոկրատական կուսակցության համաժողովից առաջ Wikileaks կայքը հրապարակեց Դեմոկրատական կուսակցության պաշտոնյաների նամակագրությունը: Հրապարակված փաստաթղթերը, մասնավորապես, վկայում են այն մասին, որ Դեմոկրատական կուսակցության վերնախավը սևացրել է կուսակցին՝ Քլինթոնի մրցակից, նախագահի թեկնածու դառնալ ցանկացող Բերնի Սանդերսին և նրա նախագահական ընտրարշավը խոչընդոտելու ուղիներ փնտրել։Ավելի ուշ` օգոստոսի 12-ին, ենթադրաբար ռուսական հաքերային խումբը համացանցում հրապարակել էր փաստաթղթեր, որոնք գողացվել էին Կոնգրեսի Դեմոկրատական կուսակցության ընտրական հանձնաժողովի սերվերներից: Այդ փաստաթղթերում առկա են Ներկայացուցիչների պալատի դեմոկրատ անդամների անձնական տվյալներ, այդ թվում՝ հեռախոսահամարներ և էլեկտրոնային հասցեներ: "
ՏՏ ոլորտ,Ռուսաստանում արգելափակվում է LinkedIn ցանցը," Yahoo ընկերությունը հայտնում է, որ հաքերական խումբը տվյալներ է գողացել ավելի քան 500 միլիոն օգտատերերից 2014 թվականին, ինչը, ըստ մասնագետների, բացահայտված ամենամեծ կիբերգողությունն է պատմության մեջ։Ցանցահենները ձեռք են բերել օգտատերերի անուն-ազգանուններ, էլեկտրոնային հասցեներ, անվտանգության հարցեր ու դրանց պատասխանները։ԱՄՆ Հետաքննությունների դաշնային բյուրոն զբաղվում է այս հարցով։ "
ՏՏ ոլորտ,Լուի Պուզանն արժանացավ ՀՀ նախագահի մրցանակին," ԱՄՆ Կենտրոնական հետախուզական վարչությունը (ԿՀՎ) զգուշացնում է, որ Ռուսաստանը հաքերային հարձակման լուրջ վտանգ է ներկայացնում Միացյալ Նահանգների համար՝ ընդգծելով, որ այդ երկիրը «բացառիկ զարգացած կիբերկարողություններ ունի»:ԿՀՎ ղեկավար Ջոն Բրենանը այս մասին հայտարարել է CBS հեռուստատեսության Face The Nation հաղորդման ընթացքում՝ մեկնաբանելով Դեմոկրատական կուսակցության Ազգային խորհրդի համակարգիչների դեմ իրականացված հաքերային հարձակումը: Բերնանը, սակայն, ուղղակիորեն Մոսկվային չի մեղադրել Դեմոկրատական կուսակցության դեմ այդ հարձակման համար:«Մենք պետք է շատ և շատ զգույշ լինենք, հաշվի առնելով, այն թե ինչի են ընդունակ ռուսները կիբեր-տարածքում տեղեկատվություն հավաքելու առումով, ինչպես նաև այդ տեղեկատվությունը օգտագործելու առումով», - ասել է ԿՀՎ ղեկավարը:Ռուսական հաքերային հարձակումների խնդիրը ամերիկյան նախագահական ընտրարշավի առանցքային թեմաներից մեկը դարձավ այն բանից հետո, երբ Հիլարի Քլինթոնի թեկնածությունը հաստատելու նպատակով հրավիրված Դեմոկրատական կուսակցության համաժողովից առաջ Wikileaks կայքը հրապարակեց Դեմոկրատական կուսակցության պաշտոնյաների նամակագրությունը: Հրապարակված փաստաթղթերը, մասնավորապես, վկայում են այն մասին, որ Դեմոկրատական կուսակցության վերնախավը սևացրել է կուսակցին՝ Քլինթոնի մրցակից, նախագահի թեկնածու դառնալ ցանկացող Բերնի Սանդերսին և նրա նախագահական ընտրարշավը խոչընդոտելու ուղիներ փնտրել։"
ՏՏ ոլորտ,Ռուսաստանը քննադատում է ԱՄՆ-ի «աննախադեպ» սպառնալիքները հաքերային հարձակումների վերաբերյալ," Չորեքշաբթի օրը Apple ընկերությունը ներկայացրեց իր խելացի ժամացույցի նոր մոդելը, որը հարստացել է հիմնականում սպորտի սիրահարների համար նախատեսված նոր հնարավորություններով:Apple ընկերության գործադիր տնօրեն Ջեֆ Ուիլիամսը Սան Ֆրանցիսկոյում անցկացվող միջոցառմանը հայտարարեց, որ Երկրորդ սերիայի ժամացույցները (Apple Watch Series 2) կունենան ավելի արագ պրոցեսորներ, տեղորոշման GPS համակարգ՝ որը հնարավորություն կտա ստանալ դրսում մարզումների, վազքի մասին տվյալներ, առանց հեռախոսը կրելու: Հեռախոսը նաև ջրակայուն է և կարող է օգտագործվել լողորդների կողմից՝ մարզումների արդյունավետությունը չափելու համար:Apple-ը ներկայացրեց նաև ժամացույցի հատուկ թողարկում, որը պատրաստվել էր սպորտային ապրանքների խոշորագույն արտադրող Nike ընկերության հետ միասին և որը հատուկ նախատեսված է վազորդների համար:"
ՏՏ ոլորտ,Yahoo․ 2014-ին հաքերները տվյալներ են գողացել ավելի քան 500 միլիոն օգտատերերից," Նոր iPhone 7-ը և չափսերով ավելի մեծ iPhone 7 Plus-ը կունենան ավելի կատարելագործված տեսախցիկ, նոր միկրոպրոցեսոր, կատարելագործված հիմնական մենյուի կոճակ և կլինեն ավելի ջրակայուն․ այս մասին Apple ընկերությունը հայտարարեց չորեքշաբթի օրը Սան Ֆրանցիսկոյում կայացած և ընկերության կայքում ուղիղ հեռարձակվող միջոցառման ընթացքում:Թերևս ավելի հետաքրքիր է, թե ինչ չի ունենա նոր iPhone-ը․ ընկերությունը հրաժարվում է ականջակալների ավանդական կցորդիչից՝ այն փոխարինելով նոր «կայծակ» կցորդիչով, որը նախատեսված է բարձրորակ ձայն ստանալու համար և կամ առաջարկելով օգտվել անլար ականջակալներից՝ Apple AirPod-ներից:Apple ընկերությունը նաև հրաժարվել է նվազագույնը 16Գբ ներքին հիշողությամբ մոդելից: Կվաճառվեն iPhone 7-երի 32, 128 և 256 գիգաբայթ հիշողությամբ տարբերակները: Սպառողները հնարավորություն կունենան գնել վարդագույն, ոսկեգույն, արծաթագույն, սև և փայլուն սև տարբերակներով:Նոր iPhone-ները կվաճառվեն մոտավորապես նույն գնով, ինչ նախորդ մոդելները: ԱՄՆ-ում iPhone 7-ի ամենաէժան մոդելը՝ 32Գբ ներքին հիշողությամբ, կարժենա 649 ԱՄՆ դոլար:"
ՏՏ ոլորտ,ԿՀՎ. Ռուսաստանը հաքերային հարձակման լուրջ վտանգ է ներկայացնում Միացյալ Նահանգների համար," Թումո ստեղծարար տեխնոլոգիաների կենտրոնն ու «Կողբ» կրթության, մշակույթի և սպորտի զարգացման հիմնադրամն այսօր Փոխըմբռնման հուշագիր են կնքել Տավուշի մարզի սահմանամերձ Կողբ գյուղում Թումո կենտրոն բացելու մասին:Թումո կենտրոնի տարածած հաղորդագրության համաձայն, նախատեսվում է, որ կենտրոնի շինարարությունը կմեկնարկի այս տարվա սեպտեմբերին, իսկ ուսումնական գործընթացը կսկսվի 2018 թվականին: Այն նախատեսված կլինի առնվազն 600 ուսանողի համար։ Կողբի Թումոյի ուսանող կկարողանան դառնալ 12-18 տարեկան պատանիները: Ուսումը կենտրոնում, ինչպես և բոլոր քաղաքների Թումոներում, անվճար կլինի:Նախաձեռնությունը իրականություն կդառնա «Կողբ» կրթության, մշակույթի և սպորտի զարգացման հիմնադրամի և Սիմոնյան կրթական հիմնադրամի համագործակցության, ինչպես նաև արգենտինահայ բարերարներ Պողոս Էքսերցեանի, Գրիգոր Սիմսիրօղլու, Նշան Դևեջյանի և այլ բարեգործների աջակցության շնորհիվ:Թումո ստեղծարար տեխնոլոգիաների կենտրոնն անվճար արտադպրոցական ծրագիր է, որի շրջանակներում 12-ից 18 տարեկան հազարավոր պատանիներ ձեռք են բերում արդի թվային աշխարհում հաջողելու և իրենց ապագա ուղին կերտելու հմտություններ: Կենտրոնն ունի չորս հիմնական ոլորտ՝ անիմացիա, կայքերի մշակում, խաղերի ստեղծում և ֆիլմերի ստեղծում, ինչպես նաև ինը լրացուցիչ հմտություններ, ինչպիսին են եռաչափ մոդելավորումը, ռոբոտաշինությունը, գրաֆիկական դիզայնը և այլն: Կենտրոնը գործում է Երևանում, Դիլիջանում, ինչպես նաև Գյումրիում և Ստեփանակերտում:   "
ՏՏ ոլորտ,Apple ընկերությունը ներկայացրեց իր խելացի ժամացույցի նոր մոդելը," Ապրիլյան քառօրյա պատերազմը ազդել է «Դիջիթեք» ամենամյա բիզնես ֆորումի օրակարգի վրա: Ֆորումի այսօրվա քննարկումների մեծ մասը նվիրված էր ռազմարդյունաբերության և տեղեկատվական տեխնոլոգիաների համագործակցության նոր ձևաչափերի որոնումներին: Ինֆորմացիոն տեխնոլոգիաների ձեռնարկությունների միության գործադիր տնօրեն Կարեն Վարդանյանն ասում է՝ ներուժը մեծ է, տեխնոլոգիական լուծումներն էլ կարող են կիրառվել ոչ միայն ներքին շուկայում: «Մինչ այդ մենք հիմնականում շեշտադրում էինք էլեկտրոնային կառավարման բնագավառը, բայց ապրիլյան պատերազմն ավելի ընդգծեց, որ պետք է նաև ռազմարդյունաբերության ոլորտում տեխնոլոգիական ձեռքբերումներն օգտագործել»,- նշեց Վարդանյանը:Նրա կարծիքով, մինչ մասնագետներն իրադարձություններին բավական արագ են արձագանքում, լուծումներ առաջարկում, օրինակ՝ հայկական արտադրության ջերմազգայուն սարքերի, սեփական անօդաչուների, գաղտնագրված կապի կամ պաշտպանական միջոցների մշակման տեսքով, կառավարության արձագանքը դեռ «ադեկվատ չէ»: Անգամ այսօր՝ ապրիլյան քառօրյա բախումներից հետո, տեղական արտադրություն սկսելու բազմաթիվ խոչընդոտներ կան, այդ թվում՝ անիմաստ բյուրոկրատական քաշքշուկներ՝ անհրաժեշտ մասերը ներկրելիս: «Կարևորը՝ մենք ինքներս սկզբունքային լիենենք և չթողնենք, որ արհեստական ընթացակարգերը խոչընդոտեն մեր աշխատանքները»,- ասում է Վարդանյանը:Պաշտպանության նախարարության ներկայացուցիչ, գնդապետ Սամվել Աթոյանը խոստանում է՝ վերադասներին կզեկուցեն առաջարկների մասին: «Մեզ որոշակի տեխնոլոգիաներ առաջարկեցին, որոշակի լուծումներ, ֆորմատներ: Դրանք մենք, իհարկե, կզեկուցենք մեր համապատասխան վերադասին, կկայացնենք որոշումներ, թե ինչպես է նպատակահարմար՝ զինված ուժերում կիրառել դրանք․․․ ցանկացած տեխնոլոգիան կիրառելու համար պետք է այն փորձարկել, վերցնել առաջավոր երկրների փորձը, որ չսխալվենք»,- ասաց գնդապետը:«Արմբրենդ» ազգային գործընկերային համակարգի հիմնադիր Աշոտ Միրզոյանի խոսքով, բիզնես ֆորումը շատ օգտակար հարթակ է գաղափարներ քննարկելու համար, սակայն հապաղել չի կարելի, «երբ սահմանին գրեթե ամեն օր զինվոր է զոհվում, պետք է գործել»: «Մենք ունենք անօդաչու սարքեր, բայց, ցավոք սրտի, դրանք, կարելի է ասել, ոչ պետական մակարդակով ստեղծվող սարքեր են: Բայց պետք է ստանալ պետական պատվեր, պետական լուրջ մոտեցում է պետք՝ նման հարցերի շուրջ: Բայց, ցավոք սրտի, մենք դեռ մեզ պահում ենք այնպես, ոնց որ եվրոպական ինչ-որ պետություն ենք»,- ասաց Միրզոյանը:Ռազմական փորձագետ Դավիթ Գրիգորյանն էլ ընդգծեց՝ Հայաստանն այն տարածաշրջանում է, որտեղ օր առաջ պետք է լուծի իր պաշտպանական խնդիրները՝ «Մենք էսպիսի քննարկումներ անելու ենք, մինչև մեր ժողովուրդը իլյուզիաներից դուրս չգա և չհասկանա իրականությունը: Մեր ժողովրդին չեն բացատրում, որ էս տարածաշրջանում ամեն կողմից մեզ թշնամի են»: Ըստ Կարեն Վարդանյանի, առայժմ նորարարական լուծումներ գտնելու խնդիրը մասնագետների, կազմակերպությունների անձնական նախաձեռնությունների մակարդակով է, սակայն, հարցը կարող է լուծվել հասարակության ճնշման միջոցով՝ «Հասարակությունը պետք է ասի՝ ես հարկ եմ մուծում, իմ զինվորը պետք է սա ունենա, սա ունենա, սա ունենա: Հարկ եմ մուծում՝ իմ բանակը պետք է ունենա ժամանակակից միջոցներ»: "
ՏՏ ոլորտ,Apple-ը կտրում է լարերը․ նոր iPhone-ը ականջակալների կցորդիչ չունի," Ռուսաստանյան «Համադասարանցիներ» (Օդնոկլասսնիկի) սոցիալական ցանցը Հայաստանում, Ղազախստանում և Մոլդովայում ուղիղ վիդեոհեռարձակման բջջային հավելված է թողարկել:OK Live հավելվածը հասանելի է Google Play-ում և AppStore-ում՝ Հայաստանում, Ղազախստանում և Մոլդովայում: Ակնկալվում է, որ ավելի ուշ հավելվածը կթողարկվի նաև Ռուսաստանում և այն երկրներում, որտեղ սոցցանցը տարածում ունի:OK Live-ը թույլ է տալիս բջջային հեռախոսից HD որակի տեսահեռարձակում իրականացնել «Համադասարանցիներ» ցանցի խմբերում կամ անձնական էջերում:«Համադասարանցիներ» ցանցի տրամադրած տվյալներով՝ կայքի օգտատերերն ամեն օր դիտում են շուրջ 300 մլն տեսահոլովակ: 2016թ. փետրվարին «Համադասարանցիներ»-ը թողարկել է Smart TV-ի համար նախատեսված առանձին տեսահավելված, իսկ մարտին խմբերին տրվել է առանձին տեսահեռարձակումների հնարավորություն:«Ազատության» հարցմանն ի պատասխան «Համադասարանցիներ»-ի մամուլի ծառայությունից հայտնեցին, որ ամսական կտրվածքով Հայաստանում սոցցանցի օգտագործողների լսարանը կազմում է 1.5 միլիոն մարդ:Հայաստանում մեծ մասսայականություն վայելող սոցիալական մյուս ցանցը՝ Facebook-ը, բջջային հավելվածով ուղիղ տեսահեռարձակման հնարավորություն տրամադրել էր փետրվար ամսից, սակայն առայժմ միայն iOS օպերացիոն համակարգի՝ iPhone և iPad սարքերի օգտագործողների համար: "
ՏՏ ոլորտ,Տավուշի Կողբ գյուղում Թումո կբացվի," 16-ամյա Վազգեն Հովհաննիսյանն արդեն 3 տարի Երևանից ոչ հեռու՝ Այգեկ գյուղի իր դպրոցում, դասերից հետո ոչ թե տուն է շտապում, այլ դպրոցի դասասենյակներից մեկը, որտեղ սովորում է համակարգչային խաղեր ու ռոբոտներ ծրագրավորել։Բազմաթիվ մրցույթների է մասնակցել ու մրցանակներ շահել համակարգչային լավագույն ծրագրեր ներկայացնելու համար։ Ասում է՝ մինչ այդ բռնցքամարտով էր զբաղվում և անգամ հետաքրքրված չէր ռոբոտների աշխարհով։«Ինձ միշտ ասում էին, որ մասնակցեմ խմբակներին՝ չէի ցանկանում։ Բայց փորձեցի մի անգամ մասնակցեմ։ Ասացի՝ եթե էսքան ասում են, ուրեմն մի բան կա, էլի։ Մասնակցեցի ու շա՜տ դուրս եկավ հենց առաջին օրից», - պատմում է նա:Վազգենին դուր է գալիս, որ ինքն իր ձեռքով ծրագրեր է ստեղծում, որոնք նաև ուրիշները կարող են օգտագործել։ Ընկերները հաճախ են բակ կանչում՝ խաղալու, բայց ժամանակ չունի․ - «Ասում են մեկ-մեկ իմ ընկերները, որ իրենց հետ արդեն քիչ եմ շփվում, որովհետև ավելի շատ համակարգչի դիմաց եմ լինում։ Հիմա իմ ընկերները բոլոր իմ պատրաստած խաղերն են խաղում»:Երեք տարի առաջ հայաստանյան մի քանի խոշոր ընկերությունների նախաձեռնությամբ ու ֆինանսավորմամբ Հայաստանի 80 դպրոցներում՝ այդ թվում Այգեկում, ինժեներական լաբորատորիաներ հիմնվեցին։ Համալրվեցին համակարգիչներով, եռաչափ տպիչներով ու ռոբոտաշինության համար անհրաժեշտ սարքավորումներով։ Այդ խմբակներում ծրագրավորում են սովորում դպրոցի 11-18 տարեկան երեխաները։Այգեկի դպրոցի շրջանավարտ Շուշան Գրիգորյանն է լաբորատորիայի պատասխանատուն։ Ռադիոֆիզիկոսի մասնագիտություն ստանալուց հետո հետաքրքրվել է ռոբոտաշինության ոլորտով ու վերադարձել գյուղ՝ իր հմտությունները փոքրերին փոխանցելու համար։«Ինժեներությունը դա միայն ծրագրավորումն ու տեխնիկան չի։ Դա նաև մթնոլորտն է, մտածելակերպն է, որ գոյություն ունի։ Եվ ամենաշատը կարևորում եմ ինքնուրույն մտածելակերպը, սեփական որոշումներ կայացնելու, դրա պատասխանատվությունը կրելու փաստը», - ասում է Գրիգորյանը:Այսօր ոլորտում մեծ ձեռքբերումների հասած երիտասարդ ծրագրավորողը չի մտածում երբևէ Հայաստանից, առավել ևս հայրենի գյուղից դուրս գալու մասին։«IT-ն այն ոլորտն է, որ կապ չունի՝ դու աշխարհի որ ծայրում ես գտնվում։ Եթե դու միացած ես ինտերնետին, նշանակում է՝ դու հենց աշխարհի կենտրոնում ես։ Ու էս ամենալավ ոլորտնա, որ կարող ես առանց քո գյուղից դուրս գալու հիմնես ընկերություն և առանց քո հայրենի գյուղից դուրս գալու աշխատես էնքան գումար, ինչքան կաշխատեիր, ասենք, Երևանում կամ Հայաստանից դուրս», - ասում է նա:Ընդ որում սարքերի, հաստոցների ու դետալների հիմնական մասը հայկական են՝ Հայաստանում գործող ընկերությունների ստեղծածը։ Լաբորատորիայում էլ, ռոբոտաշինության ժամանակ դետալների պակասի դեպքում երեխաներն իրենց սեփական ուժերով են եռաչափ մոդելավորում այդ դետալներն ու եռաչափ տպիչներով տպում դրանք։«Էսօր երեխեքը ոչ թե խաղեր են խաղում, այլ արդեն խաղեր են ծրագրավորում։ Դա նշանակում է, որ նրանց մտածելակերպը սպառողից սկսում է դառնալ արտադրող։ Ու իրենք ոչ թե միայն չինական կամ ամերիկյան ապրանք սպառող են, այլ հայկական ապրանք արտադրող։ Իսկ դա արդեն հոգեբանություն է փոխում», - ասում է նա:Խմբակների 25 մասնակիցներն արդեն որոշել են. ոչ թե ծնողների նման գյուղատնտեսությամբ կզբաղվեն, այլ ծրագրավորող կդառնան:Այգեկի այս համակարգչային լաբորատորիան Հայաստանում դեռ 2008 թվականից բարձր տեխնոլոգիաների ոլորտում սկսված նախաձեռնություններից մեկն է։ Գործազրկության բարձր մակարդակ ունեցող Հայաստանում մասնագետները լիահույս են, որ մոտ ապագայում ոլորտը կլինի երկրի տնտեսության զարգացման հիմնական ուղղություններից մեկը։ Պաշտոնական տվյալներով, եթե 2015 թվականին Հայաստանում տնտեսական աճը կազմել է երեք տոկոս, ապա բարձր տեխնոլոգիաների ոլորտում ամեն տարի այդ աճը կազմում է միջինը 22 տոկոս։ Այսօր ոլորտում զբաղված է մոտ 15 հազար մարդ։ "
ՏՏ ոլորտ,Ապրիլյան պատերազմը փոփոխել է «Դիջիթեք» ֆորումի օրակարգը," Twitter միկրոբլոգային հարթակը հայտարարում է ծրագրային փոփոխությունների մասին․ առաջիկա ամիսների ընթացքում օգտագործողների անունների հիշատակումը, մեջբերվող գրառումները (թվիթները), լուսանկարաները և այլ մեդիա ամրակցումների համար օգտագործվող հղումները դուրս չեն բերվի թվիթների համար նախատեսված 140 տառի սահմանափակումից:Բացի այդ, ընկերությունը նշում է՝ այսուհետև օգտագործողները կկարողանան թվիթներ սկսել օգտատերերի անուններից՝ առանց ստիպված լինելու սկզբից ավելացնել միջակետ, որպեսզի դա հասանելի լինի, այլ ոչ թե դիտարկվի որպես մանավոր գրառում, որը կարող են կարդալ միայն գրառում կատարողը, դրա հասցեատերը և նրանց ընկերները:«Ընդհանուր առմամբ, մենք ցանկանում են խրախուսել ավելի շատ խոսակցություններ Twitter-ում», - ասել է ընկերության ղեկավար Ջեք Դորսին՝ ամերիկյան The Verge կայքին տված հարցազրույցում: - «Սա ամենանշանակալի փոփոխությունն է, որ մենք արել ենք վերջին շրջանում, ինչը թույլ կտա մարդկանց ավելի լիարժեքորեն օգտագործել իրենց հատկացված 140 տառը»:Թեև միկրոբլոգային հարթակի օգտագործողները վաղուց են պահանջում նման փոփոխություններ, դժվար թե դրանք մեծ ազդեցություն ունենան Twitter-ի օգտագործողների թվի ավելացման վրա: Ընկերությունը վերջին շրջանում աճի դժվարություններ ունի, մեկ տարվա ընթացքում օգտագործողների թիվը գրեթե չի ավելացել:"
ՏՏ ոլորտ,«Համադասարանցիներ» սոցիալական ցանցը ուղիղ վիդեոհեռարձակման համակարգ է թողարկում," Toyota-ն և Uber-ը ռազմավարական գործընկերություն են ձևավորել, որի շրջանակներում ճապոնական խոշորագույն ավտոարտադրողը ներդրումներ է կատարելու Սան Ֆրանցիսկոյում գործող և տաքսի ծառայությունների ոլորտում հեղափոխություն իրականացրած ընկերության մեջ:Uber-ը օնլայն ծառայություն է, որը մասնավոր անձանց հնարավորություն է տալիս տաքսի ծառայություն մատուցել՝ համընթացության և մեքենայից համատեղ օգտվելու սկզբունքով, հնարավորություն կստանա վարձով Toyota մակնիշի մեքենաներ տրամադրել իր ծառայություններից օգտվող վարորդներին:Գործարքի վերաբերյալ Toyota-ի տարածած հաղորդագրությունում ասվում է, որ ընկերությունը Uber-ի հետ «տվյալներ կփոխանակի՝ համապատասխան ոլորտներում երկու ընկերությունների կողմից իրականացվող հետազոտությունների արագացման նպատակով»:Toyota-ի և Uber-ը գործակցությունը կարևորվում է այն առումով, որ ամերիկյան ընկերությունը փորձում է ստեղծել մեքենաների շարժակազմ, որը կկառավարվի իր կողմից ստեղծվող ավտոմատ կառավարման համակարգով:Վերջերս հայտնի դարձավ, որ Toyota հետազոտական ինստիտուտը զբաղվում է Արհեստական բանականության (AI) տեխնոլոգիաների զարգացմամբ՝ ինքնակառավարվող մեքենաների և բնակարանային օգնական ռոբոտների ստեղծման ասպարեզներում:"
ՏՏ ոլորտ,Այգեկ գյուղի ինժեներական լաբորատորիայում երեխաները «սպառողից դառնում են արտադրող»," Միացյալ Նահանգների Հետաքննությունների դաշնային բյուրոն հրաժարվել է հայցից, որով պահանջում էր Apple ընկերությանը պարտավորեցնել կոտրել 2015 թվականի դեկտեմբերին Սան Բերնարդինոյում 14 անձի սպանության գործով մեղադրվող Սայեդ Ֆարուքի iPhone 5c հեռախոսի անվտանգության համակարգը:Հետաքննությունների Դաշնային բյուրոն հայտարարել է, որ առանց Apple-ի կարողացել է կոտրել գաղտնի կոդը:Հետաքննությունների դաշնային բյուրոյի վարույթում գտնվող քրեական գործի բացահայտման համար անհրաժեշտ տվյալներն, ըստ իրավապահների, հնարավոր է ձեռք բերել Ֆարուքի հեռախոսի պարունակած տեղեկություններին տիրապետելու շնորհիվ:Ավելի վաղ իրավապահները պնդում էին, որ միայն Apple-ը կարող է օգնել արդյունքի հասնելու հարցում, քանի որ միայն այդ ընկերությունն է տիրապետում անհրաժեշտ տեխնիկական միջոցների: ԱՄՆ իրավապահները նմանատիպ գործով պարտություն էին կրել դատարանում:Սակայն Apple-ը հակադարձում էր, որ դա անթույլատրելի է, քանի որ իր հաճախորդների առջև ստանձնել է հեռախոսների մեջ առկա անձնական տվյալների պաշտպանության երաշխիք: Բացի այդ, ընկերությունը պնդում էր, որ եթե մեկ անգամ օգնի կոտրել հաճախորդի հեռախոսի անվտանգության համակարգը, նման խնդրանքները ապագայում, հնարավոր է, կրկնվեն:Ի դեպ, Հետաքննությունների դաշնային բյուրոն նշում է, թե հեռախոսի անվտանգության համակարգը հանրավոր է եղել կոտրել «երրորդ կողմի» միջոցով:Ըստ վերջերս անցկացված հարցումների, օգտատերերի մեծ մասը դժվարացել էր պնդել, որ Apple-ը իրենց անձնական տվյալների անձեռնմխելիության իրավունքը պաշտպանում է ավելի լավ, քան Google-ը կամ Microsoft-ը:Շաբաթներ առաջ Apple-ի և Հետաքննությունների դաշնային բյուրոյի վեճը հասել էր ԱՄՆ Կոնգրես:"
ՏՏ ոլորտ,Twitter-ը հայտարարում է երկար սպասված փոփոխությունների մասին," Դատարանում Միացյալ Նահանգների արդարադատության նախարարության երեկվա պարտությունից հետո Հետաքննությունների դաշնային բյուրոյի ղեկավարն իր պնդումները ներկայացրել է Կոնգրեսին:Հակասությունները սկսվեցին այն պահից, երբ Հետաքննությունների դաշնային բյուրոն Apple-ից պահանջեց կոտրել 2015 թվականի դեկտեմբերին Սան Բերնարդինոյում 14 մարդու սպանության մեջ մեղադրվող ահաբեկիչներից մեկի iPhone հեռախոսը:Միացյալ Նահանգների Հետաքննությունների դաշնային բյուրոյի ղեկավար Ջեյմս Քոմին և Apple ընկերության գլխավոր իրավախորհրդատու Բրյուս Սյուելլը, հանդես գալով Միացյալ Նահանգների Կոնգրեսի առջև, ներկայացրել են իրենց պնդումները խնդրահարույց հարցի առնչությամբ:Փետրվարի 16-ին Լոս Անջելեսի դատարանը որոշել էր պարտավորեցնել Apple-ին աջակցել Սան Բերնարդինոյում 14 անձի սպանության գործով մեղադրվող Սայեդ Ֆարուքի iPhone 5c հեռախոսի անվտանգության համակարգը կոտրելու հարցում:Ջեյմս Քոմին Կոնգրեսում հակադարձել է Apple-ի պնդումներին, որ եթե տվյալ դեպքում ընկերությունը կոտրի ծանր հանցագործության մեջ մեղադրվող անձի հեռախոսի գաղտնի կոդը, դա վտանգի տակ կդնի ընկերության նկատմամբ օգտատերերի վստահությունն ու համբավը: Քոմին, մասնավորապես, հայտարարել է, որ կարևոր է կոտրել տվյալ սերնդին պատկանող հեռախոսի գաղտնաբառը, ապա փորձել է հավաստիացնել, որ նման պահանջները չեն վերաբերի հաջորդ սերնդի՝ iPhone 6 հեռախոսներին: Մինչդեռ, Apple-ի գլխավոր իրավախորհրդատու Բրյուս Սյուելլը բացատրել է.- «Մեխանիզմը, որը մեզ խնդրում են ստեղծել, կարելի է կիրառել ցանկացած iPhone-ի դեպքում: Դա պարզ է և կիրառելի՝ շատ դեպքերում: Համակարգերի պաշտպանության սկզբունքները նույնն են բոլոր սարքերի դեպքում: Եվ պնդումները, որ նման մեխանիզմն անհրաժեշտ է միայն մեկ արգելք բացելու, և որ դրանով հնարավոր չէ բացել մեկ ուրիշը, ամբողջությամբ սխալ է: Ահա թե ինչ է պետք պարզաբանել»:Հանրապետական սենատորներից մեկը հարցրել է՝ եթե այս գործով դաշնային բյուրոն պարտվի դատարանում, նման պահանջներին վերջ կդրվի՞: «Դատարանի որոշումը նախադեպային կլինի Հետաքննությունների դաշնային բյուրոյի և մյուս իրավապահ մարմինների համար՝ աջակցություն ցուցաբերելու նմանատիպ դեպքերում», - ասել է Քոմին և բացատրել, որ եթե մի հարցով դատարանը կայացնում է որոշում, դա դառնում է նախադեպ նմանատիպ գործերով:Reuters գործակալությունը հիշեցնում է, որ անցյալ շաբաթ Քոմին ասել էր. - «Դժվար թե այս գործով դատարանի վճիռը դառնա սկիզբ՝ նմանատիպ գործերի համար»: Մինչդեռ, իր վերջին ելույթում, ինչպես նկատում է գործակալությունը, Հետաքննությունների դաշնային բյուրոյի ղեկավարը պնդեց հակառակը: "
ՏՏ ոլորտ,Toyota-ն և Uber-ը ռազմավարական գործընկերություն են ձևավորել," 1989 թվականին թողարկված «Վերադարձ դեպի ապագա 2» գիտաֆանտաստիկ ֆիլմի հերոսը, ըստ սցենարի, ընտրել էր 2015 թվականի հոկտեմբերի 21-ը և «ժամանակի մեքենայի» օգնությամբ հայտնվել հեռավոր ապագայում:«Ժամանակի մեքենայով» ճանապարհորդած հերոսն այսօրվա իրականության մեջ էր հայտնվել 26 տարի առաջ անհասանելի նվաճում թվացող թռչող սքեյթբորդեր վարելու ակնկալիքով: Այսօր արդեն թռչող սքեյթբորդի արտադրությունն ընթացքի մեջ է: 1989 թվականին անիրականանալի թվացող կենսաչափական տվյալների ստուգումը, Skype-ի, Googlе-ի, Facebook-ի զրուցարանները, դյուրակիր համակարգչային սարքերը՝ Google Glass, Apple Watch, հեռակառավարվող համակարգչային խաղերը, գերհարթ էկրանով հեռուստացույցները, համակարգիչների ձայնային կառավարումը, տեսախցիկներ կրող անօդաչու սարքերն ու օնլայն բանկային փոխանցման համակարգերն այսօր արդեն ոչ մեկին չեն զարմացնի:Ամերիկյան կինոարտադրության ինստիտուտի գնահատմամբ՝ «Վերադարձ դեպի ապագա 2»-ը բոլոր ժամանակների լավագույն գիտաֆանտաստիկ ֆիլմն է:Դերասան Մայքլ Ջեյ Ֆոքսը որպես ֆիլմի ազդեցության լավագույն արտահայտություն նկարագրում է երեխաների վերաբերմունքը․ - «Երեխաները, որոնք դեռ լույս աշխարհ չէին եկել, երբ մենք նկարահանում էինք ֆիլմը, մոտենում են ինձ և ասում՝ դա մեզ դուր է գալիս: Եվ դա զվարճալի է: Դեպի ապագա ճանապարհորդության մասին պատմող ֆիլմը ինքնին հայտնվել է ժամանակից դուրս: Այն կապրի, քանի դեռ դուր է գալիս նորանոր սերունդներին»:Ֆիլմի հաջողության հիմքում կինոքննադատները նշմարում են ռեժիսորի կյանքի ուղին անցյալից՝ ապագա: Ֆիլմի հեղինակ, ամերիկացի հայտնի կինոռեժիսոր, սցենարիստ և պրոդյուսեր Ռոբերտ Զեմեկիսը խոստովանել է, որ իր ոգեշնչման միակ աղբյուրը եղել է հեռուստատեսությունը: Երեխա է եղել, երբ տարվել է տեսախցիկով, սկսել է նկարահանել նախ ընտանեկան տոները, ավելի ուշ՝ նաև տիկնիկային և այլ էֆեկտներով ֆիլմեր։ Ռեժիսորի մանկության տարիների տպավորությունների ուղին նրան մի օր էլ հասցրել է աշխարհահռչակ ռեժիսոր Սթիվեն Սփիլբերգի ուշադրության տիրույթ, և արդեն իրական հնարավորությունները նպաստել են Զեմեկիսի գիտաֆանտաստիկ մտահղացումների էկրանավորմանը:Իսկ արդեն այսօր՝ ֆիլմում նախանշված ժամանակն առանձնանում է նաև խոշոր ընկերությունների նախաձեռնություններով: Pepsico ընկերությունը թողարկել է «Վերադարձ դեպի ապագա 2» ֆիլմում պատկերված ըմպելիքի նմանությամբ արտադրանք՝ այն վաճառելով 20 դոլարով: Գովազդային տեսահոլովակներ են հրապարակել նաև մեքենաշինական խոշոր ընկերությունները: Ford-ը առաջարկում է ստեղծել կուտակիչ, որի շնորհիվ, ըստ ընկերության տեսահոլովակի, հնարավոր կլինի ունենալ ապագայի մեքենա: "
ՏՏ ոլորտ,Ամերիկացի իրավապահները Սան Բերնարդինոյի ահաբեկչի iPhone-ը կոտրել են «երրորդ կողմի» օգնությամբ," Ամերիկացի դեռահասների շրջանում Piper Jaffray ներդրումային ընկերության անցկացրած հարցման համաձայն՝ ԱՄՆ-ում աճող սերունդը լուսանկարների խմբագրման և տարածման համար ստեղծված Instagram հավելվածը համարում է իր «ամենակարևոր սոցիալական ցանցը»: Այսպիսի պատասխան է տվել հարցվածների 33 տոկոսը:Սոցիալական ցանցերի շարքում կարևորությամբ երկրորդ տեղում է հայտնվել Twitter միկրոբլոգային հարթակը՝ հարցման մասնակիցների մոտ 20 տոկոսն է այն այդպիսին համարել: Երրորդ տեղում՝ 19 տոկոսով, «վաղանցիկ» Snapchat-ն է, իսկ աշխարհի խոշորագույն սոցիալական ցանցը՝ Facebook-ը, ամերիկացի դեռահասների համար ընդամենը չորրորդն է՝ 15 տոկոսով:Թեև Facebook-ը, որը դեռահասների կողմից առավել կարևոր համարված սոցցանցն էր 2012 թվականին, զիջել է դիրքերը, հետազոտության արդյունքները չի կարելի վատ լուր համարել Facebook ընկերության համար, քանի որ դեռահասների շրջանում նոր առաջատարը՝ Instagram-ը, ևս պատկանում է այս ընկերությանը:Որոշ վերլուծությունների համաձայն՝ դեռահասները գերադասում են Instagram-ը, քանի որ այսպիսով նրանք փորձում են անհասանելի դառնալ Facebook-ում ավելի ու ավելի ակտիվացող չափահասների համար: Twitter-ի դեպքում կարևորվում է կարճ գրելու գործոնը, ինչպես նաև մեծ թվով փոփ և սպորտային աստղերի առկայությունը այս հարթակում:Սոցիալական ցանցերին վերաբերող բաժինը տարբեր բրենդների նկատմամբ վերաբերմունքի մասին Piper Jaffray-ի կողմից տարեկան երկու անգամ անցկացվող մեծ հարցման մեկ բաղադրիչն է միայն: Հարցմանը մասնակցել է 13-ից 19 տարեկան 9,400 դեռահաս:Մոտավորապես նույն տարիքային խմբի՝ 13-ից 17 տարեկանների շրջանում Pew կենտրոնի անցկացրած հետազոտությունը այլ պատկեր է ցույց տալիս՝ դեռահասների 41 տոկոսը նշել է, որ Facebook-ը իրենց կողմից առավել հաճախ օգտագործված կայքն է, երկրորդ տեղում՝ 20 տոկոս ցուցանիշով՝ Instagram-ն է, իսկ Snapchat-ը երրորդն է՝ 11 տոկոսով:Դեռահասների շրջանում այսօրինակ հետազոտությունները կարևորվում են տեխնոլոգիական ընկերությունների կողմից, քանի որ դրանք համարվում են կարևոր ցուցիչ՝ ապագայի զարգացման միտումների տեսակետից:Հայաստանում սոցցանցերի օգտագործման մասին հրապարակված հետազոտություն չկա: Մեդիա փորձագետ Սամվել Մարտիրոսյանի բլոգում հրապարակված թվերի համաձայն՝ 2014-ի դեկտեմբերի դրությամբ առավել թվով օգտագործողներ ունի Odnoklassniki ցանցը՝ շաբաթական 926 հազար մարդ, երկրորդ տեղում VKontakte-ն է՝ 794 հազար օգտագործողներով, երրորդում՝ Facebook-ը՝ 740 հազար ակտիվ օգտագործողներով: Կոնկրետ դեռահասների մասին առանձին տվյալներ չկան: Ավելին՝ հրապարակված թվերին պետք է մոտենալ որոշակի վերապահմամբ, քանի որ դրանք Facebook-ի և Odnoklassniki-ի դեպքում գովազդային նշանակություն ունեն, իսկ VKontakte-ն հաճախ օգտագործվում է որպես այլ կայքերի կողմից ներդրված տեսանյութերի դիտման հարթակ և ոչ միշտ է կատարում սոցիալական շփման հարթակի դեր:Վերջին շրջանում Հայաստանում աճել է Instagram օգտագործողների քանակը, մասնավորապես՝ բավականին ակտիվ են փոփ աստղերի, հեռուստահաղորդավարների էջերը, որոնք տասնյակ հազարավոր հետևորդներ ունեն:"
ՏՏ ոլորտ,Apple-ի և Հետաքննությունների դաշնային բյուրոյի վեճը տեղափոխվել է Կոնգրես,
ՏՏ ոլորտ,«Վերադարձ դեպի ապագա 2» ֆիլմի ակնկալիքները՝ 26 տարի անց ,
ՏՏ ոլորտ,"Սոցցանցերի ապագա՞ն․ ամերիկացի դեռահասները գերադասում են Instagram-ը, Twitter-ը, Snapchat-ը",
ՏՏ ոլորտ,,
ՏՏ ոլորտ,,
ՏՏ ոլորտ,,
